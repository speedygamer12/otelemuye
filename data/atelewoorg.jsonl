{"url": "https://atelewo.org/imoran-kayode-akinwumi/", "headline": "Ìmọ̀ràn | Káyọ̀dé Akínwùmí", "content": "Ẹ wí f’ẹ́ni tí ń sáré owó Pélé t’ówó kọ a máa wọ́ Ẹ rò f’ẹni tí ń kànlẹ̀kùn ọlà P’ọlà òní lè má dò̩la B’ẹni lówó lọ́wọ́ tó r’ogún ẹ̩rú Béèyàn lọ́lá lọ́là tó yọ́gbọ̀n ìwọ̀fà Ikú tíí p’ẹrú níí pa wọ́n Isà òkú wọn kìí jìn ju tìwọ̀fà Ẹ̀ bá wí f’Ọláìítán p’ọ́lá a máa tán Ẹ̀ bá rò f’Ówónikókó p’óníhun tíí ku ni kù Ohun tíí sìí ku ni kù náà nìwà Bó o bá torí àtilówó tó o hùwà àìtọ́ Bórí bá ọ́ ṣé tó o gbó, ìgbẹ̀yìn rẹ ò le tọ́ Bó o bá torí àtilọ́lá tó o hùwà ìkà B’ọ́jọ́ bá d’alẹ́, ẹ̀san ìkà lo máa ká. Káyọ̀dé Akínwùmí jẹ́ akẹ́kọ̀ọ́ Yorùbá ní Yunifásítì Ọbáfẹ́mi Awólọ́wọ́, ipele àṣekágbá. Káyọ̀dé fẹ́ràn ìtàn púpọ̀, a máa gbọ́ orin lọ́pọ̀ ó sì jẹ́ olùwòye lórí ọ̀rọ̀ tó ń lọ.", "category": "Ewì"}
{"url": "https://atelewo.org/olaju-de-abolaji-omo-babalola/", "headline": "Ọ̀làjú Dé | Abọ́lájí ọmọ Babalọlá", "content": "Yorùbá bọ̀ wón ní báyé ba ń yí kámáa bá’yé yí, bí ìgbà báńyí ká máa bá ìgbà yi torí ẹni tí kò bá bágbàyí dandan yóò bágbàlọ. Èyi dífá fuń ipò ọ̀làjú ìgbàlódé táa bá ara wa láyé òde òní. Ìgbà dẹrùn, ayé tura, ìròrí sì ń lé kenkà si. Ó rọruǹ fuń ẹni tó ń gbé ní Àbújá láti bá ẹbi, ọ̀rẹ́ àti ojúlùmọ̀ rẹ̀ tó ń gbé l’ókè òkun sọ̀rọ̀ láì mú ìnira wá rárá nipa lílo ẹ̀rọ ìbánisọ̀rọ̀. Bákanáà, ọkọ̀ ayọ́kẹ́lẹ́, bàálù, ọkọ̀ ojú omi jẹ àwọn nǹkan ìriǹsẹ̀ tí àwọn ènìyaǹ fi ń fẹlá. Ìlera ńkọ? Ìwádìí fihaǹ wipe ikú ọ̀wọwọ̀ọ́ ti fẹ́rẹ̀ẹ di ohun àfìsẹ́yiǹ tééguń n fisọ nipa ìlo àwon nǹkan ìlera ìgbàlódé. Ẹ̀tò ẹ̀kọ́ náà kò gbẹ́yiǹ. Nípa ìlo àwọn èlò amórípé bíi ẹ̀rọ ayára bí àsá àti bẹ́ẹ̀bẹ́ẹ̀ lọ, ètò ẹ̀kọ̀ ti di ohun àmúnyangàn. Mélòó la ó kà nínú eyín adípèlé, mélòó la fẹ́ẹ́ wí nípa àwon àǹfààni tí ọ̀làjú ti kó ran àwà ẹ̀dá l’órílẹ̀. Ó wa ṣe ni láàánú wípé àdańwò ti òlàjú kó dé ju aǹfààní rẹ̀ lọ pàápàá lọ́dọ̀ọ àwa ọmọ káàárọ̀ oòjíire nípaa àṣejù tí a kì bọ ọ̀làjú táagbà. Ọgunlọ́gọ̀ ni àwon ọmọ yorùbá tó jẹ́ wípé wọń ti di èèbó tań nipa ìhùwàsí, ìṣesí, ìsọ̀rọ̀sí, ìjẹunsí, ìmúrasí àti bẹ́ẹ̀bẹ́ẹ̀ lọ. Ipò tí a bá ara wa yìí jẹ́ nǹkan tó dágbádá àbùkù sí ọrun àṣà ilẹ̀ wa léyìí tó sì jẹ́pé bí aobá ṣọ́ra, àṣà ilẹ̀ wa yóò di ohun tí odó ti dé tí kò gbọdò rí ìta mọ́. Ọ̀rọ̀ Yorùbá tóní àbàmọ̀ níí gbẹ̀yiǹ ọ̀rọ̀ kí ó má baà ṣẹ mọ́wa lára. Láyé àtijọ́, ìgbéyàwó jẹ́ nǹkan tó ṣe pàtàkì. Ẹni bá l’áya nílé ní ìtaǹ tó pọ̀ látii pa. Alárinà, ìwádìí, ìtọrọ, ìyọ̀ǹda, ìdánaa, ìgbéyàwó àti bẹ́ẹ̀bẹ́ẹ̀lọ jẹ́ àwọn èròjà tó gbọ́dọ̀ pé pérépéré kí géńdé tóólè máa tọ́ka sí obiǹrin kan gẹ́gẹ́ bíi ayaa rẹ̀. Ó sì gbọ́dọ̀ pa àrokò ẹ̀jẹ ìbálé sí àwon ẹbí ìyáwó rẹ̀ pé ọwọ́ ìbàjẹ̀ kò tíì kan ọjà tí òhun rà. Ìdí abájọ rèé tí ìgbéyàwó àná a máa gbòòrò, a màa ládùn lóyin, àwọn èso irú ìgbéyàwó bẹ́ẹ̀ a sì máa jẹ́ oun àmúyangaǹ. Bẹ́ẹ̀kọ́ lórí ní ti ìgbéyàwó ayé òde òní. Rẹ́rẹ́ ti run, nǹkan si ti bàjẹ́. Omi wọń ju ìgbéyàwó ayé òde òní lọ. Orí ẹ̀rọ ayélujára lọ̀pọ̀lọpó ọ̀dọ́ ti ń yan ìpiń wọnn l’óbiǹrin, kò sí oun kankan tó jẹ mọ ìwádìí tàbí alárinnà, èyí já sí ìdí tí ọ̀pọ̀lọpọ̀ ìgbẹ́yàwó ayé òde òni ṣe ń forí sanpoń bíi àlòkù ọ̀kọ̀. Èdè ilẹ̀ waa ńkọ́? Ó ń rèwàlẹ̀ àsà wẹ́rẹ́wẹ́rẹ́. Agídí la fi máa ri ìdílé tó ń fii èdè Yorùbá kọ́ àwọn ọmọ wọn, fińriǹfińtì ni bíi kàa síǹkan. Bí ọmọ Yorùbá mìíraǹ bá fọ èèbó lẹ́nu láì rójú ẹni bẹ́ẹ̀, orúkọ tí ń jẹ́ ni a ó fi dáa mọ̀ pé tilẹ̀ẹ wa níísee (ìyẹn fún ẹni tó bá ka orúkọ Yorùbá kún). Ọ̀rọ̀ waa wáà dàbíi ẹni tí ó mọ ọ̀sọ́ ju ìyá ọ̀sọ́ lọ. Bẹ́ẹ̀, àinírònúu wa kò jẹ́ká lajú rí bí àwọn òyìnbó se ń kọ́ àsà Yorùbá ní kíkankìkan. Ẹníí lójú níí wòran, bí ènìyaǹ bá gbéra lọ sí ọgbà fásíti tilẹ̀ Ìbàdaǹ ní ẹ̀ka ẹ̀kọ́ nípa àṣà àti ìṣe, yóo ríran wò. Bí àwọn aláwọ̀ funfun ṣe ń lú ìlù yorùbá bíi pé àwọn ná sẹ̀dá ìlù bẹ́ẹ̀ ni wọń jó bí àgééré. Ó mú mi rańtí ìṣẹ̀lẹ̀ tó ṣẹlẹ̀ sími lọ́jọ́ kejìlá, osù kejì ọduń tó kọjá, èmi àti ọ̀réé mí pàdée òyiǹbó kan nínú ọgbà. Ó kí wa pẹ̀lú èdè Yorùbá tí àwaa síì da á lóhuǹ pẹ̀lú èdèe gẹ̀ẹ́sì, ẹẹ̀ rí ayé ẹrú ọ̀làjú bíí. Ó bi wá bóyá a kò kíń ṣe ọmọYorùbá léyìí táa dalóuǹ pé “bẹ́ẹ̀ni, Yorùbá ni wá.” Ó sì rọ̀ wá pé kí á bá òhun se ìjíròrò ní èdèe Yorùbá. A bí pé kí ni orúkọ rẹ̀ẹ̀, ó sì dáhuǹ pé Títílayọ̀ ni orúkọ òhun. Ó ní òun ti kọ́ èdèe Yorùbá ní ìlú òun fuń ọduń bíi mẹ́fà sẹ́yiǹ, ó ní àsekágbá lòun wáá ṣe ní ìlú waa. Èmi àti ọ̀rẹ̀ẹ́ mi wojú ara wa, a sì mirí kíkankíkan. Ìwádìí jẹ́ ká mọ̀ pé Yorùbá ni èdè to gbòòrò jùlọ tí àwọn aláwọ̀ funfun ńkọ́. Àfaìmọ̀ọ̀ kí ó má jẹ́ pé àwon aláwọ̀ funfun ni yóò ma kọ́ wa ní èdèe abínibí waa lọ́jọ́ iwájú. Àrań dà, sányań baba asọ dà, òfì dà? Gbogbo wọn ti fẹ́rẹ̀ re ìrìn àjò àrèmabọ̀ tań. Asọ ilẹ̀ waa kò jẹ wá lóguń mọ́. Okuǹ là ńtá mọ́ruǹ kiri bíi ẹran iléyá. Àwọn obiǹrin a sì fì sòkòtò tíńriń àti asọ másọmílẹ́nu gbésẹ́ elédùmarè jáde. Irun abiyì ayé àtijọ́ bíi ṣùkú, pàtẹ́wọ́, kọjúsọ́kọ, fáadán, ìpàkọ́ ẹlẹ́dè, adé ọba àti bẹ́ẹ̀bẹ́ẹ̀lọ ti farasinko bí ẹni táa forò lé. Orí olórí là n lọ́ mọ́rí bíi tede, irun àwọn ọkuǹrin wa náà a sì dabíi ti saǹgó láì bọ olúkòso tàbí kó ga sókè bíi ilé alájà méje. Àwọn ewì àti ijó amórípé Yorùbá náà ti dohun àwátì. Pàlońgò ló kù, ayé wáá di rúdurùdu, àṣà ilẹ̀ẹ wa wáá dohun àmútayiń. Báyìí la wáá n se báíbàí sí àṣà ilẹ̀ waa, inú waa sì n duǹ, ìbàjẹ́ sì doge mọ́wa lọ́wọ́. Wàyí ò, òòruǹ tó kù sì tó asọ́ ọ́ gbẹ. Ọjọ́ tí wèrè bá mọ̀ pé nǹkan ń se òhun, ọjọ́ náa ni ara rẹ̀ yóò dá. Lóòótọ́ ná, kìí tań lára ọmọ ọba kí ó má ku dàǹṣákì, èyí tó túmọ̀ sí pé àwọn ọmọ oòduà tòótọ́ díẹ̀ sì ń gbé àṣà ga. Àmọ́ o, kí àwọn díẹ̀ náà tóó tán lórílẹ̀ kí àṣàa wa má baa wáá di ìtaǹ lẹ́yiǹwá ọ̀la, àti àwa tá a mọ̀ ibi tí bàtà ti ń ta wá lẹ́sẹ̀, ká sun oorun méje tí ọmọkuǹrin ń suǹ, ká rorí wa dáadáa. “Yorùbá yoyoyo bíi iná alẹ́, yorùbá rururu bíi omi òkun, yorùbá baba ni baba ńse“. Bẹ́ẹ̀ni, ọ̀gá niwá lọ́jọ́kọ́jọ́. Orísun ni àṣà, odò tó bá sì gbàgbé orísun, gbígbẹ níí gbẹẹ. Abọ́lájí ọmọ Babalọlá jẹ́ ọmọ ìpele kejì ilé ẹ̀kọ́ gíga fásitì ilẹ̀ Ìbàdaǹ ẹ̀ka ẹ̀kọ́ tó níise pẹ̀lúu ìmọ̀ oòguǹ òyiǹbó (Pharmacy). Ọmọ ọ̀ṣun ní ọdẹ-òmu ni. Ó fẹ́raǹ láti máa kọ́ nípa àṣà àti ìṣe yorùbá nítorí pé àṣa àti ìṣe wa kò láfiwé.", "category": "Àpilẹ̀kọ"}
{"url": "https://atelewo.org/e%cc%a3-wa%cc%92a%cc%92-we%cc%a3si%cc%92n-ara%cc%92-ibadan-fe%cc%a3mi-ajakaye/", "headline": "Ẹ wa̒a̒ wẹ̀si̒n ara̒ ìbàdaǹ! | Fẹ́mi Àjàkáyé", "content": "Lààlá òfò La̒a̒làṣe̒ asa̒n Gẹ̀gẹ̀sì òsì. Gàgàrà ìyà Gẹgẹrẹ la̒sa̒n, Òfu̒ùtù fẹ̒ètẹ̀ A̒a̒sà ti̒ ò ni̒ ka̒nhu̒n. Ki̒ni ka̒ ti se’le̒ Ti̒sà yi̒ si̒? Ile̒ Ti̒sà kìkì imi̒ ẹran. Ara̒ Ìbàdàn fẹ̒ràn àpọ̒n poo, Bo̒o ba̒ ni̒wọn lọ̒rẹ̀ẹ̒ Èèmọ̀ loni̒. Bo̒o ba̒ ba̒wọn rìn O se kòn̒gẹ̒ ǹkan, Ìgbe̒raga pẹ̀lu̒ ara̒ Ìbàdàn, Ọmọ ìyà niwọ̒n. Bi̒ Gàm̀bàri̒ se jẹ̒ si̒ Sa̒ba̒ru̒mọ̒. Kò si̒ bi to̒o gbà wọ̀lu̒ Ìbàdàn Kìkì ẹ̀gbin, Kò si̒gbà to̒o de̒ Ìbàdàn Kìkì ìdọ̀ti̒. Ètò Ìbàdàn wọ̒ o̒ japa̒ aja̒ lọ Oju̒ kọ̒tà to̒ ti di̒pẹtà Kò mọ ni̒wọ̀n egbèje, Ile̒ ti̒wọ̒n ti sọ dile̒ ilẹ̀ Ìyan ò mọ ni̒wọ̀n ẹgbẹ̀fà. Bo̒o ba̒ ṣe n̒ wọ̀lù Ìbàdàn, Oni̒jìbìtì ni o̒ ki̒ ọ ka̒àbọ̀ Bo̒o ba̒ ti n̒ wọ̀l̒u Ìbàdàn Jàgùdà ni o̒ gbẹrù lọ̒wọ̒ rẹ. Wọn a̒ ni̒ ko̒o wa̒ Wọ̒n a̒ ni̒ o gbe̒un to̒o gbe̒ lọ̒wọ̒ wa̒. Ṣe̒ tàsẹtàsẹ lọka̒ n̒ rìn Òku̒’dìẹ kan ò gbọdọ̀ ro̒ju̒ ba̒la̒patà rẹ̀ jiyàn Òku̒ eerin kìi̒ ro̒ju̒ bọ̒dẹ wi̒jọ̒. Ọ̀gà pẹ̀lu̒ ori̒siri̒si àwọ̀ Ìbàdàn pẹ̀lu̒ ori̒siri̒si Àwọn ọlo̒jà oju̒u ti̒tì n̒kọ̒ Tiwọn ò ṣe̒e̒ wi̒. Àwọn to̒ n̒ pàtẹ si̒ sọ̒ọ̀bù àlàpà, Ti wọn ò se̒e̒ fẹnu sọ. Bo̒o ba̒ wọ mi̒ki̒rà o gbe̒ Bo̒o ba̒ wọ ka̒àbù o sì wọ̀, Ẹran ajiyọ̀ a dẹran ori̒ ori Ẹran ajiyọ̀ a dẹran òòrì. Wèrè ọ̀sa̒n, Apanijẹun ààjìn kò ni̒ye, Wọ̒n n̒ gun àkìtàn lọ̒sàn-a̒n, Wọ̒n n̒ gun mọ̒tò lo̒ru. Tàwọn oni̒ba̒a̒rà Ìbàdàn lo̒ semì nì kàye̒e̒fì, Wọ̒n pọ̀ ju yanrìn òkun lọ. Bo̒o se n̒ rẹ̒ni to̒ ge̒ lọ̒wọ̒, Bẹ̒ẹ̀ loo̒ re̒èyàn to̒ yọ lo̒ju̒. Ìbàdàn ni mo ti ra̒fo̒ju̒ ala̒a̒gànna̒, Ìlu̒ Ògu̒nmọ̒la̒ ni mo ti ra̒ka̒yi̒n to̒ n̒ ta gu̒gu̒ru̒, Ìlu̒ La̒gelu̒ ni mo ti ra̒diti̒ to̒ n̒ ta re̒di̒ò. Bo̒orun ba̒ ràn nI̒bàdàn A dàbi̒ ẹni pa̒ye̒ fẹ̒ẹ̒ jo̒na̒, Bo̒jò ba̒ rọ̀ lO̒lu̒yọ̀le̒ A dàbi̒ ẹni pa̒ye̒ fẹ̒ẹ̒ pare̒. Lọ̒du̒n 2011, Àwọn ara̒ Apẹtẹ ni ẹ bi. Ìbàdàn pẹ̀lu̒ ori̒siri̒si. Se̒ bo̒ri̒ ba̒ se mọ ni̒i̒ see̒ fọ̒ olo̒ri̒, Bo̒mi ba̒ pọ̀jù Dandan ni ko̒ pa̒ olo̒mi lo̒ri̒. Ni̒ ti di̒da̒ra, Ẹyẹ ti̒ o̒ ṣe bi̒ ọ̀ki̒n ò si̒ ni̒gbo̒. Ni̒ ti ni̒ni̒ èèyàn Pàtàkì, Ẹyẹ ti̒ o̒ dori̒kodò bi̒ àda̒n ò si̒ Ìbàdàn kọja̒ kàsi̒àrà Ìbàdàn kọja̒a̒ ka̒si̒robo. Ni̒ gbogbo ilẹ̀ yi̒ Ìlu̒ to̒ la̒gba̒ra bi̒ Ìbàdàn kò si̒. À fi ta̒a ba̒ fẹ̒ẹ̒ pàfi̒n la̒du̒bi̒àra̒n fu̒nraa wa. Ìbàdàn sunwọ̀n ni̒lùu̒ Àwọn ọmọ Ìbàdàn ya̒a̒yì le̒èyàn. Sùgbọ̒n bi̒ ọmọ Do̒o̒go̒ se da̒ra to̒ Itọ̒ ti̒ ò ni̒ ga̒re̒èjì lo̒ bàwọ̒n jẹ̒, Bi̒ ọmọ Bìa̒fu̒rà ṣe sunwọ̀n to̒ Wi̒wonkoko mo̒wo̒ ni jàkùtẹ̀ wọn Kèèta lo̒ bọmọ Yorùba̒ jẹ̒, Bi̒ Ìbàdàn ṣe da̒ra to̒ À fi ka̒ fi sẹ̒nu ka̒ da̒kẹ̒ Àkàrà ìya̒ ọ̀rẹ̒ ẹ wa. Ẹ wa̒ o! Kìi̒ sẹjọ̒ àgbẹ̀ bi̒ mọ̀ǹgu̒du̒ ila̒ ba̒ dalagba̒lu̒gbu̒ odò. Ògì rọ̀ Ẹ ma̒ rojọ̒ mẹ̒lẹ̒rọ lẹ̒sẹ̀, Bi̒ Ìbàdàn se dà Oyu̒n to̒ sẹ̒ ni Ẹni̒ dami so̒dò Àtẹni to̒ ru kete ni ẹ jẹ̒ a̒ bi. Azeez Michael Kẹ́hìndé tí gbogbo èèyàn mọ̀ sí Fẹ́mi Àjàkáyé jẹ́ ọmọ bíbí ìlú Ìsẹ́yìn ní Ìpínlẹ̀ Ọ̀yọ̀ ní agbègbè Òkè-Ògùn. Ó jáde nílé ìwé alákọ̀ọ̀bẹ̀rẹ̀ Ládọ̀gán Ìjẹmbà Community Primary School. Lẹ́yìn náà ló tẹ̀síwájú ní ilé ẹ̀kọ́ Anwar-Islam High School, kí ó tó kẹ́kọ̀ọ́ nípa eré orí ìtàgé àti sinimá. Ilé ẹ̀kọ́ àgbà Olùkọ́ni Adéyẹmí College of Education (Yunifásítì Ọbáfẹ́mi Awólọ́wọ̀, Ilè-Ifẹ̀. Affliated campus) ni ó ti ń kọ́ ẹ̀kọ́ nípa èdè Yorùbá. Òun ni olùda̒si̒lẹ̀ ẹgbẹ̒ agba̒sàga ti̒ a mọ̀ si̒ Africulture Renaissance Team. Ara àwọn isẹ̒ ti̒ o̒ ti se ni: Owo̒ Òjijì (Ìtàn Àròsọ 2016), Àjàǹtièlè (ere̒ ori̒ ìtàge̒ 2015), Sàngo̒bìnrin (ere̒ ori̒ ìtàge̒ 2017) Ọjà Emèrè (Sinima 2017). Àwọn ewì ti̒ o̒ ti̒ kọ ni: Omije̒ Ake̒wì, Sàgbàdèwe, Ẹru̒ Owo̒ abbl.", "category": "Ewì"}
{"url": "https://atelewo.org/ayoka-lati-inu-dayaari-salu-jenwitemi-gbenga-adeoba/", "headline": "Àyọkà Láti Inú Dáyáárì Sálù Jẹ́nwítèmi | ‘Gbénga Adéọba", "content": "Ọdún tí ọwọ́ tẹ Ẹ́fáansì ajínigbé Ọjọ́bọ̀. Ọjọ́ kẹ̀jọ, Oṣù Agẹmọ. Gbogbo bí wọ́n ṣe nkígbe níle Kejì, hun ò kúkú yọjú. Wọ́n ni àgbà to jìn sí kòtò, o kọ́ ará ‘yòókù lọgbọ́n. Irú igbe bayìí kọ ni Àlàbí gbọ níjeèló to t’ẹsẹ̀ b’ọsẹ̀ tó ní ò n lọ bawọn làjà nibi àwọn alákọrí gbe ń pín owó tí Alága kánsù gbé fún àwọn ọ̀dọ́? Àwọn to lọ bẹjú wo ni Ilé ìwòsàn Ìleralọrọ̀ ni iwọ̀n bándejìi tí wọ́n fi wé lawàní fun kò niye. Ẹtì. Ọjọ́ Kẹsán, Oṣù Agẹmọ. Bí mo bá ti rántí èyí to pe ara rẹ̀ ni Dafídì hun, ẹ̀rín a sì maa pamí. Ayee àbí kinni o pe orin òfò to kọ. Kò fẹ́ dìsáinà, ko fẹ́ fẹ̀rárì. Họwù, K’eyàn sì maa tan ara rẹ̀ jẹ! Orin rẹ̀ yìí kò yẹ níbi gbogbo. Nibi a gbe ń ta díráfutì lánàa ni mo ti gbọ́ pe Lábísí fi Àlàbí le bá Remọ́ndì alayọkẹle lọ. Ni Lábísí ti Alabi ti tori rẹ̀ gba kopuretifu nijelo. Ọ̀dẹ̀ Ìbàrìbá àdúgbò wọn ni wọ́n pe o ri nibi tó jókòó sí lóòrọ̀ tí ń sukún. Àbámẹta. Ọjọ́ kẹwàá Oṣù Agẹmọ. Kínní mo tii sọ tí Olóyè fi bú sẹ́kún? Pe mo rí ọmọ wọn nibi to ti ń fi ìwé ile wọn ta tẹ́tẹ́? Ẹni ẹlẹni ti ọmọ rẹ gún lọbẹ lori Náirà Bẹẹ̀tì ńkọ́? Ọjọ́ rèé bi àná tí Wàsíù n sọ fún wọn níle ẹmu pe ki wọn jẹ ọmọ naa kàwé tàbí kí o k’ọṣẹ́. Pe ọmọ tí a ò bá kọ́ a maa gbe ilé tà bo dọ̀la. Ṣèbí niṣe ni olóyè lááli rẹ. Ká ṣà máa ṣe dáadaa. ‘Gbénga Adéọba k’ẹ́kọ gboyè ni Fásitì Ìbàdàn. O kọ àrokọ yìí ranṣẹ lati ìlú Èkó.", "category": "Ìtàn"}
{"url": "https://atelewo.org/ra-iwe-atelewo-pelebe/", "headline": "Ra ìwé Àtẹ́lẹwọ́ Pélébé / Buy Àtẹ́lẹwọ́ Pélébé Hardcopy Book", "content": "", "category": "Ìròyìn"}
{"url": "https://atelewo.org/atelewo-pelebe-ti-jade-atelewo-pelebe-is-out/", "headline": "ÀTẸ́LẸWỌ PÉLÉBÉ TI JÁDE/ ÀTẸ́LẸWỌ PÉLÉBÉ IS OUT!", "content": "Àtẹ́lẹwọ́ yọ wọ́n ṣe b’oṣù ló yọ Àtẹ́lẹwọ́ yọ wọ́n ṣe b’oṣù ló yọ Àṣẹ̀ṣẹ̀dé ọṣù, wọ́n lo ṣ’ara bíntín Àtẹ́lẹwọ́ yọ wọ́n ṣe b’oṣù ló yọ Inú wa dùn púpọ̀ láti rí ọjọ òní. Bééyàn bá sì gẹṣin nínú wa, geere báyìí ní yío màá lọ. Ìrìnàjò taa bẹ̀rẹ̀ láti bi oṣù mélo sẹ́yìn dé waa-sin-mi lónìí. Ọpẹ́ wa gbàngbà fún gbogbo àwọn tó kopa lónà kan àbí òmíì lori bi àlá yìí ṣe di ìmúṣẹ látorí àwọn olùkópa-òǹkọ̀wé, títí tó fi d’óri àwọn to fi ọ̀rọ̀ ìṣáájú yẹ́ wa sí, àwọn tó dìsáinì àwọn iṣẹ wa, olùyàwòrán wa, títí to fi d’órí ará, ọ̀rẹ́ àti ojúlùmọ̀ fún ìgbani nímọ̀ràn lori iṣẹ yìí. Adúpẹ púpọ̀. Bákan náà, a ki yín káàbọ̀ sí ibi ifilọ́lẹ̀ ránpẹ́ yìí. ẸGBẸ́ ÀTẸ́LẸWỌ́ was founded in 2017 as a response to the myriads of challenges and threats facing the preservation and survival of the Yorùbá culture and language. Many people have lamented and written extensively about how Africans are gradually killing their culture and language as a result of excessive and unrestricted patronage of foreign ones and that of former colonial masters. Apart from the fact that most people nowadays cannot even read in their indigenous languages, there is also a greater concern as regards the waning presence of quality literature materials in these languages. And this has no doubt impeded our ability to sufficiently and originally contribute to global discussions and solutions. For instance, just as we have robotics, we also have the concept of Ṣìgìdì in the Yorùbá culture as a programmable auto-bot capable of performing all of the functions of a robot – and even more! But lack of preservation of our indigenous knowledge and practices – of which language and literature plays a principal role – has not afforded us enough opportunities to harness our rich heritage. Ṣùgbọ́n, kàkà kí a jùmọ̀ darapọ̀ mọ́n àwọn tí yio maa ráhùn nipa gbogbo àwọn ìpèníjà yìí, a ni ka fi ookan kún eeji ka kuku fi Ẹgbẹ́ Àtẹ́lẹwọ́ lélẹ lati ṣe aayan fun ọjọ ọla wa ati ti aṣa wa. Àtẹ́lẹwọ́ jẹ́ ẹgbẹ́ tí a dá sílẹ̀ t’ó wà fún ìràpadà àti ìgbélárugẹ àṣà Yorùbá. Iṣẹ́ Àtẹ́lẹwọ́ ni: Awa ti a jẹ́ akọni ẸGBẸ́ ÀTẸ́LẸWỌ́ jẹ́ mẹrin 😀 : BUSINESS OF THE DAY: ÀTẸ́LẸWỌ́ PÉLÉBÉ In furtherance of our stated objectives above, we started our first project – a collection of thoughts written in the Yoruba language. We went through a lot of challenges in putting the book together but we are happy it is finally here. And we are glad to inform you that we are launching the book, ÀTẸ́LẸWỌ́ PÉLÉBÉ. ÀTẸ́LẸWỌ́ PÉLÉBÉ is a collection of poems, short stories and articles written in the Yorùbá language from about 40 contributors within and outside Nigeria. The book showcases established and emerging names of writers of Yorùbá origin. The book was edited by the duo of Ọ̀rẹ́dọlá Ibrahim and Rasaq Malik. The book has received accolades – within and outside the country – from people like Mr. Kọ́lá Túbọ̀sún (The founder of Yorubaname.com and the 2016 recipient of the Premio Ostana awards) who introduced the book and Professor Moyọ̀ Ọ̀kẹ́dìji from the University of Texas, Austin who wrote the foreword. Others who have praised the initiative include Saheed Adérìntọ́, Associate Professor from Western Carolina University, USA; Kọ̀ngọ́ Ọ̀rọ̀ (Graduate Assistant, University of Birmingham, Member (Yoruba Studies Association of Nigeria (YSAN) and Former Language Instructor, American Council on the Teaching of Foreign); Ààrẹ Ajíbọ́lá Ìshọ̀lá (President, Yoruba Students’ Association (2010-2011) and from many more. With this publication, it is our hope to re-fill the dying passion for the Yoruba language amongst our youths, to reignite the discussion and attention surrounding the publication of Yoruba literature and lastly to inspire other youths like us that the future has already started and – like John Legend lamented in his song – “We are already late”. We want to inspire a renewed interest, focus, committment and contributions to the preservation and promotion of our indiginous culture, not just from Yorùbá youths but from others across different African cultures. The book is currently available on Okadabooks.com and direct PDF purchase (to the mail or whatsApp). The hardcopy will hit the market next month. YOU CAN GET YOUR COPY VIA ANY OF THE FOLLOWING CHANNELS: You can either click this link https://okadabooks.com/book/about/atelewo_pelebe/17227 or search “ATELEWO PELEBE” in the bookstore on Okadabooks to download your copy for just N599. Simply transfer N500 to the account below: Bank Name: First Bank (Savings) Bank Number: 3047635789 Send your payment details to egbeatelewo@gmail.com or 07061282516 (WhatsApp) and your copy will be sent immediately. IT IS TIME TO LAUNCH US! The idea is the same, you can launch us by buying the book for more than the quoted value. And we will also appreciate if you would support us to speed up the hardcopy production. Just comment how much you are launching us with and we will contact you to follow up on your pledge or you can send all your donations to (anonymous donations are also welcomed): Bank Name: First Bank (Savings) Bank Number: 3047635789 Do you know anyone that could be interested in launching us? Please help us tag them. In addition to supporting the hardcopy production, all money realised will be expended towards the execution of our other programmes like organising Yorùbá books reading events, Yorùbá software hackathon and starting work on Volume 2 of ÀTẸ́LẸWỌ́ PÉLÉBÉ. Ka tó ká ẹsẹ̀ gbogbo ẹ̀ kúò nílẹ̀, ó di dan dan kí a tún ṣe àfihàn, ki a sì tún dúpẹ́ púpọ̀ lọ́wọ àwọn wọ̀nyìí: Ni ìparí, àwa ti ṣe’wọ̀n tàa lè ṣe o. A kúkú mọ̀n pe díẹ̀ la lè ṣe nínú iṣẹ́ to wà nílẹ̀ yìí, bẹ̀ẹ̀ni, a sì tún mọ̀n pé dìẹ̀ ọ̀hún alára gan an, a kò le daa ṣé lái sí àtìlẹ́yìn yín. Awa láì s’ẹ́yin dà bí ọ̀kọ̀ tí ò l’épo, a dà bí gààrí tí ò ní ṣúgà, àti ọ̀bẹ̀ tí ò n’íyọ̀. Ẹ ma kúkú wò wá pé Ọmọdé ni wa, ẹ jọ̀wọ́ ẹ gbárùkù tì wá, ká jọ gbé ohun rere ṣe fún ìran Yorùbá. Àwọn Baba wa mọ’ni mọ’ni, àwọn Baba wa, mọ̀’yàn mọ̀’yàn, ìgbà tán lọ tán bọ̀, wọ́n kán s’orin: Ènìyàn l’aṣo àwa Ènìyàn l’aṣo àwa Bí a bá bojú wẹ̀yìn, Tí a r’ẹ́ni wa Inú wa a dùn, ara wa a yá gágá Ènìyàn l’aṣo àwa. Ẹ ṣeun. Ikọ̀ Àtẹ́lẹwọ́ 1/26/2018", "category": "Ìròyìn"}
{"url": "https://atelewo.org/ero-omi-ati-eru-mofoluwawo-o-mojolaoluwa/", "headline": "Ẹ̀rọ Omi àti Ẹ̀rù | Mof’Ólúwawò O MojọláOlúwa", "content": "Báwo ni ó máa ń rí l’ára nígbà tí o bá ń gbìyànjú àti gba ẹlòmíràn là tí ìwọgan an wá di ẹni tó nílò ìgbàlà, nígbà tí èsúó bá pa ìdì dà tó ń lé ajá? Ojú a gba ni tì fún ara ẹni, ara ẹni a kọ́ tìọ̀. Bẹ́ẹ̀ gẹ́lẹ́ ni ó rí lára mi ní alẹ́ àná. Níṣe ni mo wà ní ibi àjọ̀dún àṣà àti ìṣe tó lárinrin kan. Nígbà tí ó yá, mó nílò láti gbọ̀nsẹ̀. Mo lọ sí ilé ìtọ̀ àwọn obìnrin láti ṣe bẹ́ẹ̀. Nígbà ti mo ṣetán, mo ṣí ẹ̀rọ omi láti fọ’wọ́, lẹ́yìn tí mo ti fi ọṣẹ s’ọ́wọ́. Omi kọ̀, kò yọ. Mo tún ṣi sí ọ̀nà míràn, omi ò yọ. Ọ̀rọ̀ ilé ìgbọ̀nsẹ̀ Nàìjíríà wá kà mí láyà. Ǹjẹ́ ki ni ṣíṣe? Mo gbé ìgò omi mímu mi jáde láti inú àpamọwọ mi pé kí ń fi ṣan ọwọ́. Ìgbàyí gan ni arábìnrin kan náà jáde láti ilé ìgbọ̀nsẹ̀ láti fọ ọwọ́ rẹ̀ bákan náà. Arábìnrin yìí jẹ́ ọ̀kan lara àwọ́n àlejò pàtàkì níbi àjọ̀dún náà. Bẹ́ẹ̀, inú mi dùn láti jẹ́ olùgbàlàarẹ̀. ‘Ẹ má tíì fi ọṣẹ s’ọ́wọ́ o, omi kò yọ,’ mo wí fun. Ó kọ́kọ́ wò mí ní ìwò àìkànisí Mo tún ọ̀rọ̀ mi sọ. ‘Kò sí omi. Emi pàápàá ti fí ọṣẹ s’ọ́wọ́ kí n tó mọ̀’ ‘Lòòtọ́?’ Ó bèèrè láì gbàgbọ́. O sì tẹ ẹrọ omi. Omi yaaa! Ọ̀rọ̀ pèsì jẹ. Mi ò mọ kí lààwí. Mo kàn ń wò sì! Nígbà tí ó yá, mo ṣí ẹ̀rọ omi náà. Omi! Ẹ̀kọ́: Ẹ̀rọ omi títẹ̀ yàtọ̀ sí yínyìn. Ẹ̀rù! Ẹ̀rù!Ẹ̀rù! Ẹ̀rù a p’ọmọ kí ikú ó tó dé Ẹ̀rù ní ò jẹ́ k’ọ́lẹ́ ó gbìn A ò mọ̀ b’ójò ó rọ̀ Ẹ̀rù ni ò jẹ́ k’ójo o bọ́ sóde A ò mọ̀ bí kìnìún ń bẹ l’óde Ẹ̀rù ni ò jẹ́ k’ọ́kùnrin ó k’ọnu ìfẹ́ A ò mọ̀ bí bẹ́ẹ̀ni ni ó jẹ̀ẹ́ àbí bẹ́ẹ̀kọ́ Ẹ̀rù ni ò j’óbìnrin ó jẹ́hẹn Tó bá tún lọ rí bi ti ìjọ́sí Ẹ̀rù ni ò j’ópó ó fẹ́ ẹlòmíràn A ò mọ̀ b’éléyìí náà á tún sánkú Ẹ̀rù ni ò jẹ́ ka jẹun yó lònìí Kí ni ó kù ta ó jẹ l’ọ́la Ẹ̀rù ni ò jẹ́ ká kúrò níle mèrẹ́ntì Níbo la f’owó sí? Ẹ̀rù ló le bàbá Mẹ́ta lọ Níbo la f’owó sí? Ọ̀gá ń bọ̀, ọ̀gá ń bọ̀ nií pa ọmọṣẹ́ Ẹ̀rù ní b’óun bá ti wọlé ká pa lọ́lọ́ Kí jìnìjìnì bo ilẹ̀ Kí gbogbo àfojúsùn fò síta Kí gbogbo ìgbàgbọ́ yọ dànù Kí ìgboyà ó dohun ìgbàgbé Kí àìnírètí gbà ìjọba Ẹ̀rù!Ẹ̀rù!Ẹ̀rù! Ẹ̀rù á rán ọmọ lọ s’íbojì l’ọ́jọ́ àìpẹ́ Ẹ̀rù ò bímọ re Ẹ̀rù ò bí ǹkan re. Mof’Ólúwawò O MojọláOlúwa jẹ́ amòfin àti ònkọ̀wé. O ti ko ọ̀pọ̀lọpọ̀ ewì àti ìtàn àròsọ ti a ti tẹ̀ jáde lórísirísi ní ilẹ̀ Áfíríkà, ní inú onírúurú ìwé àkójọpọ̀ ewì àti ìtàn pẹlu lori ayélujára. Ó féràn láti máa kọ ìtàn àti ewì, àti láti maa ya àwòrán. Èyí jẹ́ ọ̀kan lára àwọn ewì/ìtàn rẹ̀.", "category": "Àpilẹ̀kọ"}
{"url": "https://atelewo.org/suuru-orin-demianu-omo-mali-ati-oba-naasi-oredola-ibrahim/", "headline": "Sùúrù (Orin Démíanù ọmọ Málì àti Ọba Náàsì) | Ọ̀rẹ́dọlá Ibrahim", "content": "Aáyan ògbufọ̀ Sùúrù (Orin Démíanù ọmọ Málì àti Ọba Náàsì) Patience (ft. Nas)Damian Marley Àwọn kan nínú àwọn òpònú tó jáfáfá Ò kúkú le ka èdè àwọn Mùmíyà Íjíbítì Wọ́n gbéra pá o di’nú òṣùpá Àmọ́ wọn ò le rí oúnjẹ fún inú t’ebi npa. Wọn kò náání àwọn ọ̀dọ́ Ṣùgbọ́n wọn n ṣe’tọ́jú àwọn ẹranko inú súù Tori pe Ìjímèrè ló ń p’owó tabua wọ’lé Bí àwọn oníròyìn ṣe ń jà wá l’ólè rèé o, Àwọn ara oko l’ábúlé ni wọ́n fi ń hàn wá lorí tẹlifísàn Bẹẹni, àwọn onímọ̀ sáyẹ́nsì ò kúkú le ṣàlàyé àwọn òkò Ijíbítì. Àjíhìnrere ń rí ounjẹ òjọ́ọ rẹ látara fídíò egungun àwọn ọmọdé ti’yà n jẹ Ṣèbí èyí sì ni àwòrán náà – òjé àwòrán ti wọn fi ń jẹ wa. Wọ́n ra ṣòkòtò kakí Wọ́n sọ ar’awọn di Indiana Jónsì lójijì Bi wọ́n ṣe ń jí wúrà, pẹ̀lú àwọn ìwé, bẹẹ ni wọn n jí àwọn egungun tí a ti sín pẹ̀lú. Àwọn wèrè paparásì tí mo ti rí àti àwọn tí mo mò Wọn a gbé àwòrán ti kò suwọ̀n jù kí aráye ba lè ri, Àwòrán tí ò suwọ̀n yìí sini wọn yío ma fihàn Kí àwọn ti o wà ní ìwọ̀-oòrùn ma le lo si ìlà-oòrùn Kí ọ̀kàn wọn sì balẹ̀. Ẹranko náà n lo òjé fun wọn Àmọ́ ibo ni wọn yío salọ nígbà ti èèmọ̀ bá dàgbà? Àwọn ìran Sólómọ́nì ti wọn ò le ṣẹ́gún tí wọn kò le ṣẹ̀dá Ohun ìṣẹ̀dá ẹ̀mi mi ti ma fí ayérayé ní, Olúwa. Kórọ́ọ̀sì Sabali, Sabali, Sabali, yonkontê Sabali, Sabali, Sabali, kagni Ni kêra môgô x2 (Èdè Bàmbàrà) Ṣé wọ́n bi wa l’áláìmọ̀kan ni, àbí wọn bi wa taati m’àmọ̀n tán Ṣe à ń dàgbà si ni, àbí a kàn ń gùn bí àkùkọ Sáúdí Ṣé ẹyin le m’èrò ọ̀kàn? Ṣẹ’le wo àtẹ́lẹwọ́? Ṣé ẹ le sọ ohun tí ó ṣẹlẹ̀ bó d’ọ̀la? Ṣẹ’le r’íjì, b’ó ń bọ̀? Wọ́n ní ayé tẹ́ lọ, pé bẹ’rìn títí, ẹ ó d’ópin ẹ̀ Nísinsìnyìí wọn l’áyé ti rí rogodo bi bọ́ọ̀lù àfẹsẹ̀gbá Tí ṣéepù rẹ̀ bá tún yipadà l’ọ́la, gbogbo èèyàn a tún bú s’ẹ́rin. Ọmọ ènìyàn ò le fì’dí ǹkan tó yàn lati maa sọ múlẹ̀ Bẹẹ sì ni, kò tún ni ṣe ìwádí láti fi ìdí òtítọ́ múlẹ̀. Àwọn ọ̀jọ̀gbọ́n fáfitì l’áwọn gbọn, wọn l’áwọn m’òye Ṣùgbọ́n ẹ sọ fún wọn kí wọ́n wa ògùn sínsín Ìgbà yẹn ni wọ́n a maa y’ọkun ní mú. Àwọ́n olówo a màá rán ‘rawọn papọ̀ bi wọn bá ṣè’ṣe Bẹẹni, àwọn kan ti ń fi àmọ̀ lásán làsàn wo eegun tó ti kán l’ábúlé. Ṣẹ́ le r’íran? Ṣẹ ẹ le wò’ràwọ̀? Ṣẹ́ le jẹ k’aláafià jọba? Ṣẹ le jagun? Ṣẹ́ lè fún wàrà mààlú, bótilẹ̀jẹ́pe ẹ n wa ọkọ̀ ayọ́kẹ́lẹ́? Nísinsìnyìí, ṣẹ le jà’jàbọ́? Ní gbogbo ọ̀nà? Kórọ́ọ̀sì Sabali, Sabali, Sabali, yonkontê Sabali, Sabali, Sabali, kagni Ni kêra môgô x2 (Èdè Bàmbàrà) Ta ló kọ Bíbélì? Ta ló kọ Kùránì? Àti pé, ṣe ìjì àrá lo bí ayé ni? Tí a wá bí àwọn dáínosọ̀? Ta ló kọ́ gbọ́n’gbọ́n ọ̀rọ̀? Ta ló kó òǹkà jọ? Àti pé irú ẹ̀fún wo gan an ló ń di ọmọ ènìyàn? Gbogbo ǹkan tó ń bẹ l’áye là ń pamọ sínú angolo, sínú máikirowéèfù Ṣèbí, kò sí b’oṣelè rí kó’rí a da. Kíni ènìyàn? Kíni ènìyàn a bìdí yàn àn yán? Kíni ọmọ adárí-hurun? Gbogbo ohun tó wà l’órilẹ̀ la ń jẹ l’ajẹrun, là ń dìlítì. Ba a fẹ ṣe bébà, A gbọdọ̀ ni ilẹ̀, a gbọdọ̀ ní ìsàrè oko tó pọ̀. Ṣè bi ìyẹn ló múmi jòkó fẹhìntì bi Jáàkì Níkólósìn Tí mò n wò wọ́n bí wọ́n ṣe ń t’ayò bi àwọn Lékàsì. Ní ayé tó kún fún àwọn asọ̀rọ̀ maṣebẹ́, Àwọn awòràwọ̀, àwọn abókúsọ́rọ̀ àti àwọn àyájọ́ tó dájú. Ǹjẹ́ ìwọ́ gbàgbọ́ nínú àwọn agbára àìrí? M’úyọ̀ ki o dàá kọjá èjìká rẹ sẹ́yìn Ko wá wúre fún ọjọ náà. Bẹẹ l’ẹnìkan mú ère fún mi Ló n ki abẹ́rẹ́ bọ̀ mí l’ọ́kàn Ṣùgbọ́n èèwọ̀, kò le è wọlé Lẹ́ẹ̀kọ̀kan, a ma dàbí ìgbà tó ba ń wọlé, ṣùgbọ́n ẹ̀mí mi yi Ẹ̀rù ò bàmí o…ẹ̀rù ò b’odò. Má ṣe rò pé o le gbá ẹ̀mí mi mú Nítorí o dà bi jagun jagun ni láti ọmọ ọdún méje. Emi tí mo ti gbá àwọn òkú ènìyàn mú pẹ̀lú ọwọ mi Ti mo mọ bó ṣe tútù to, àbí Kílodé tí wọn ti ẹ̀ fi bí wa gan an naa Nígbà tó ṣe pé, gbogbo wa làá padà wá d’ìlẹ̀pa? Kórọ́ọ̀sì Sabali, Sabali, Sabali, yonkontê Sabali, Sabali, Sabali, kagni Ni kêra môgô x2 (Èdè Bàmbàrà) Eléyìí jẹ́ àyọkà láti inú ìwé Àtẹ́lẹwọ́ Pelebe, ẹ le rí kọ́pì yín rà lóri Okada Books. Ọ̀rẹ́dọlá Ibrahim Àjàtóntìrìàjàbalẹ̀ jẹ́ akẹ́kọ́ gboyè ìmọ̀ òfin láti ilé ẹ̀kọ́ gíga fáfitì Ìbàdàn. O jẹ́ ọmọ bíbí ìlú Òmù-Àrán ní ìpínlẹ Kwara nibi tí o ti ni àǹfàní láti kọ́ púpọ̀ nípa iṣe àti àṣà Yorùbá l’ọ́dọ̀ ìyá bàbá rẹ̀ – Alhaja Mọ́ríamọ̀ Ayélàágbe Ọ̀rẹ́dọlá. Ìlú yìí nàá ni o ti lọ ilé-ìwé alákọ́bẹ̀rẹ̀ ati girama níbi tí ó tún ti ní àǹfàní àti kọ́ nípa ẹ̀kọ́ Yorùbá láti ọ̀dọ̀ àwọn òlùkọni tó dágánjíá tí wọ́n sì tún múnádoko pẹ̀lú. Ó k’ẹ́kọ́ jádé ní ilé ẹ̀kọ́ girama Government Secondary School Òmù-Àrán gẹ́gẹ́ bí akẹ́kọ́ tó yege jù lọ ní èdè Yorùbá. Fún ìgbà dìè, Ibrahim ti ṣe ìwọ̀nba iṣẹ́ gẹ́gẹ́ bi Oníṣòwò kékeré, o sì tún jẹ́ Akéwì, Òǹkọ̀wé, Oníròyìn àti Òṣèré Akẹ́kọ́ ní èdè gẹ̀ẹ̀sì àti ní èdè Yorùbá. Ibrahim jẹ́ ara àwọn òlùdásílẹ̀ Ẹgbẹ́ Àtẹ́lẹwọ́, ilé iṣẹ́ SkillNG àti ìwé ìròyìn orí afẹ́fẹ́ ThePageNg. Ìwé lítírésọ̀ Yoruba tí ó fẹ́ràn jùlọ ni Eégún Aláré láti ọwọ́ Láwuyì Ògúnníran. Ibrahim jẹ́ olùkáràmáisìkí ìmọ̀ àti orúkọ rere, o sì tún gbàgbọ́ pé owónikókó. Ẹ lè kàn si ni ibrahimoredola@gmail.com tàbi lóri 07061282516.", "category": "Aáyan ògbufọ̀"}
{"url": "https://atelewo.org/aworan-ori-ati-adire-onikoo-olaoniye-alliu-feyi%e1%b9%a3ola/", "headline": "Àwòrán: Orí àti Àdìrẹ Oníkòó | Ọláòníye Àllíù Fèyíṣọlá", "content": "ÀKỌ́LÉ :Orí OHUN ÈLÒ: Ọ̀dà Ọìlì ỌDÚN : 2014/2015 ORÚKỌ AYÀWÒRÁN: Ọláòníye Àllíù Fèyíṣọlá GBÓLÓHÙN IṢẸ́ NÁÀ– Òrìṣà pàtàkì ni a mọ orí sí láàrín ọkanlélúgba irúnmọlẹ̀, bẹẹni kò sì ṣé f’ọwọ́ rọ́tì sẹ́yìn rárá nínú iṣẹ ọnà. Àkọ́kọ́ níbẹ̀ ni ṣíṣe àwòrán rékété, ọ̀pọ̀lọpọ̀ fọ́ọ́mù bi ọfali, konu, gbogbo rẹ̀ lójẹ́ ìpìlẹ̀ fún iṣẹ́ ọnà. Fífi pátánì sí iṣẹ́ ọnà dára púpọ̀. Àwọn àwòrán naa ni ìjàpá, ọ̀gà, adé, ẹja, ife, ilẹ̀, àti ìlarun. Gbogbo nnkan wọ̀nyìí lóni ìbátan pẹ̀lú Orí bíbọ. ÈRÒJÀ IṢẸ́ NAA: Búrọ́sì, aṣọ funfun, gọ́mù, akiriki, àti bẹ́ẹ̀bẹẹ̀ lo. ÀKỌ́LÉ :Àdìrẹ Oníkòó ỌDÚN: 2018 ORÚKỌ AYÀWÒRÁN: Ọláòníye Àllíù Fèyíṣọlá SÍTÁILÌ: Aṣọ Àdirẹ. GBOLOHUN ISE NAA -Aṣọ wíwọ̀ jẹ́ ohun pàtàkì nílẹ̀ Yorùbá. Oriṣiríṣi aṣọ ni ó wà bí gbáríyẹ̀ẹ́, bùbá. Eléyìí jẹ́ àwọn aṣọ ìdánimọ̀ gẹ́gẹ́ bi ọmọ Yorùbá pọ́nbélé. Nípa iṣẹ́ ọnà (artistic work)tie ati re jẹ aṣọ amúlùmálà tí ó tóbi jù púpọ̀. Ama ń fi aró ṣe iṣẹ naa daradara bi apẹẹrẹ -Aró aláwọ̀ pupa, Aláwọ̀ dúdú, Aláwọ̀ ewé àti bẹẹbẹẹ lọ. Gẹgẹ bi aṣọ àdirẹ ṣe jẹ́ ojúlówó Aṣọ Yorùbá. O sì tún jẹ́ ohun pàtàkì tí a maa ń fi ọwọ ṣe pẹ̀lú ohun èlò naa o gbẹ́yìn níbẹ̀. Orúkọ ti o tumo si naa ni Adìrẹ oníwaro àti òṣùpá (stars and moonlight). Ọláòníye Àllíù Fèyíṣọlá jẹ́ ọmọ ilẹ̀ Yorùbá. Abi sí ilu Igbóọràkan ní ìpínlẹ̀ Ọ̀yọ́ ní ijọba ìbílẹ̀ ìbàràpá. Ó ṣetán ní fáfitì Ifẹ̀ (Ọbafẹ́mi Awólọ́wọ̀ University) ní ìpínlẹ̀ Ọ̀sun. Iṣẹ́ ayàwòrán ni ó yàn láàyò, bi iṣẹ́ ọnà (embroidery/craftwork), Àwòrán (portrait) àti pípa aṣọ láró (táì, dáì àti bàtíkì). Gbogbo rẹ̀ lóni ìbátan lórí iṣẹ́ ayàwòrán. Ẹ kàn si Fèyí ni orí ago +234 705 827 3046. Atelewo Yoruba Language Art Literature Adire cloth culture Poetry Arts Egbe Atelewo Atelewo Nigeria Yoruba Read Iwe Yoruba Ise asa Atelewo", "category": "Àwòrán"}
{"url": "https://atelewo.org/ifipabanilopo-itan-rasaq-malik-egbe-atelewo/", "headline": "Ìfipábánilòpọ̀ (ìtàn) Rasaq Malik | Ẹgbẹ́ Àtẹ́lẹwọ́", "content": "Èyí ni ìtàn àròkọ kúkurú láti ẹnu Rasaq Malik Gbọ́lahàn. Bí ẹ̀yin naa fẹ wà ni àpèrè wa, ẹ kàn sí wa pẹ̀lú iṣẹ́ yin ní egbeatelewo@gmail.com tabi kí ẹ lọ sí línkì yìí – https://www.atelewo.org/igbawole/. Ẹ kàn sí www.atelewo.org láti ka awọn iṣẹ́ lítíreṣọ̀ Yorùbá to múnádóko.", "category": "Fídíò"}
{"url": "https://atelewo.org/aworan-onilu-olaoniye-alliu-feyi%e1%b9%a3ola/", "headline": "Àwòrán: Onílù àti Agbè Ẹmu | Ọláòníye Àllíù Fèyíṣọlá", "content": "ÀKỌ́LÉ :onílù OHUN ÈLÒ: Ọ̀dà àkìrẹ́líkì ỌDÚN : 2018 ORÚKỌ AYÀWÒRÁN: Ọláòníye Àllíù Fèyíṣọlá SÍTÁILÌ: Araism (iṣẹ́ ọnà). ÀKỌ́LÉ :Agbè Ẹmu OHUN ÈLÒ : Òwú sílíkì. ỌDÚN : 2017 ni iṣẹ́ bẹ̀rẹ̀ l’órí rẹ̀ ORÚKỌ AYÀWÒRÁN: Ọláòníye Àllíù Fèyíṣọlá GBÓLÓHÙN NÍPA IṢẸ́ NÀÀ Kèrègbè ẹmu jẹ́ ohun tí a ń fi gba ẹmu sí. Ohun tí ẹmu ń ṣe l’ára dára púpọ̀. Ìkiní ni fún ìwòsàn ara. Ìkèjì, o ń fún ara lókun. Bẹẹna ẹmu mímu wúlò o sì tún dára fún ìwúre lọ́dọ̀ àwọn àgbàlagbà nílẹ̀ Yorùbá. Oríṣiríṣi ìkòkò l’ówà lẹ́yìn iṣẹ́ ọnà naa, ìdí tí mo fi wu lorisirisi ni wípé a ni oríṣi ìkòkò ní ilẹ̀ Yorùbá. Gbogbo rẹ̀ ló wúlò fún omi pípọn nílẹ̀ Yorùbá. Ọláòníye Àllíù Fèyíṣọlá jẹ́ ọmọ ilẹ̀ Yorùbá. Abi sí ilu Igbóọràkan ní ìpínlẹ̀ Ọ̀yọ́ ní ijọba ìbílẹ̀ ìbàràpá. Ó ṣetán ní fáfitì Ifẹ̀ (Ọbafẹ́mi Awólọ́wọ̀ University) ní ìpínlẹ̀ Ọ̀sun. Iṣẹ́ ayàwòrán ni ó yàn láàyò, bi iṣẹ́ ọnà (embroidery/craftwork), Àwòrán (portrait) àti pípa aṣọ láró (táì, dáì àti bàtíkì). Gbogbo rẹ̀ lóni ìbátan lórí iṣẹ́ ayàwòrán. Ẹ kàn si Fèyí ni orí ago +234 705 827 3046.", "category": "Àwòrán"}
{"url": "https://atelewo.org/fidio-ewi-eniyan-oredola-ibrahim-ajatontiriajabale/", "headline": "FÍDÍÒ: Ewì Ènìyàn | Ọ̀rẹ́dọlá Ibrahim Àjàtóntìrìàjàbalẹ̀", "content": "Ènìyàn Ènìyàn o, Ènìyàn yán Ènìyàn a b’ìdí yàn àn yán o Ènìyàn Òṣèlú, Ènìyàn ọ̀jẹ̀lú Ènìyàn tí ń f’agbáda gba agbada alágbẹ̀dẹ Ènìyàn tí ń f’ọ́wọ́ ọlá gbanilójú Ènìyàn a ṣ’enitán, a tẹsẹ̀ mọ́rìn. Ènìyàn èké, Ènìyàn alábòsí Ènìyàn lo ni màá jo lọ, mò ń wẹ̀yin rẹ Boo bá de kòtò, wọn à sì padà Taló ṣe’lá ti’lá fi kó Ta ló ṣe’kàn to fi wẹ̀wù ẹ̀jẹ̀ Ta ló ń ta’mọ tiye, Ta ló ń na’mọ na’ye? Ṣèb’Énìyàn nàá ni. Ènìyàn lo gbinṣu tó fẹ́ fi k’ágbàdo Ṣè b’Énìyàn lo gbinlá tó fẹ́ fi j’ẹ̀fọ́ tẹ̀tẹ̀ Boo r’ẹ́ni o sá, Boo r’èèyàn, à ní o ná fẹ́lẹ́ ọ̀rẹ́ẹ̀ mi Ènìyàn ò sunwọ̀n, ọ̀rẹ́ẹ̀ mi Ènìyàn ṣ’òro. Ọ̀rẹ́dọlá Ibrahim jẹ́ akẹ́kọ́ gboyè ìmọ̀ òfin láti ilé ẹ̀kọ́ gíga fásitì Ìbàdàn. O jẹ́ ọmọ bíbí ìlú Òmù-Àrán ní ìpínlẹ Kwara nibi tí o ti ni àǹfàní láti kọ́ púpọ̀ nípa iṣe àti àṣà Yorùbá l’ọ́dọ̀ ìyá bàbá rẹ̀ – Alhaja Mọ́ríamọ̀ Ayélàágbe Ọ̀rẹ́dọlá. Ìlú yìí nàá ni o ti lọ ilé-ìwé alákọ́bẹ̀rẹ̀ ati girama níbi tí ó tún ti ní àǹfàní àti kọ́ nípa ẹ̀kọ́ Yorùbá láti ọ̀dọ̀ àwọn òlùkọni tó dágánjíá tí wọ́n sì tún múnádoko pẹ̀lú. Ó k’ẹ́kọ́ jádé ní ilé ẹ̀kọ́ girama Government Secondary School Òmù-Àrán gẹ́gẹ́ bí akẹ́kọ́ tó yege jù lọ ní èdè Yorùbá. Fún ìgbà dìè, Ibrahim ti ṣe ìwọ̀nba iṣẹ́ gẹ́gẹ́ bi Oníṣòwò kékeré, o sì tún jẹ́ Akéwì, Òǹkọ̀wé, Oníròyìn àti Òṣèré Akẹ́kọ́ ní èdè gẹ̀ẹ̀sì àti ní èdè Yorùbá. Ibrahim jẹ́ ara àwọn òlùdásílẹ̀ Ẹgbẹ́ Àtẹ́lẹwọ́, ilé iṣẹ́ SkillNG àti ìwé ìròyìn orí afẹ́fẹ́ ThePageNg. Ìwé lítírésọ̀ Yoruba tí ó fẹ́ràn jùlọ ni Eégún Aláré láti ọwọ́ Láwuyì Ògúnníran. Ibrahim jẹ́ olùkáràmáisìkí ìmọ̀ àti orúkọ rere, o sì ní’gbàgbọ́ pé àpèrè Àtẹ́lẹwọ́ yío ṣe iṣẹ́ takun takun fún ìràpadà ohun to ti sọnù lọ́wọ́ àwọn ọmọ Yorùbá.", "category": "Ewì"}
{"url": "https://atelewo.org/fidio-ewi-iba-rasaq-malik-gbolahan/", "headline": "FÍDÍÒ: Ewì Ìbà | Rasaq Malik Gbọ́láhàn", "content": "Rasaq Malik jẹ́ akẹ́ẹ̀kọ́ gboyè nínú ìmọ̀ èdè gẹ̀ẹ́sì ní Ilé Ìwé gíga fásitì èyí tí o fì’dí ka’lẹ̀ sí ìlú Ìbàdàn. O jẹ́ ẹnìkan tí o fẹ́ràn èdè abínibí rẹ̀ púpọ̀púpọ̀. Ní ìgbà tí o wà ní ilé ìwé girama, o jẹ́ ọmọ kan tí ó fẹ́ràn lati maa ka ìtàn àrokọ, àtipé nígbà tí à ń wí yìí ni o ṣalápàde “Egún Aláre” lati ọwọ́ Lawuyì Ògúnniran, “Àìsàn Ìfẹ́” láti ọwọ Bánjọ Akínlabí, “Gbogbo wa lolè”, “Àṣírí Amókùnjalè tú”, “Ọgbọ́n Ọlọ́gbọ́n”, àti bẹ́ẹ̀bẹ lọ. O sì tún jẹ́ ẹnìkan tí o rí àṣà àti ìṣe Yorùbá ní ohún tí o yẹ kí o ṣe kókó sí wá jú ti àtẹ̀yìnwálọ. Nípa bẹẹ, o rí ẹgbẹ Àtẹ́lẹwọ́ ní ẹgbẹ kan ti yòó ṣe àǹfààní fún t’olóri t’ẹlẹ́mù ni òní ati ní ọjọ iwájú.", "category": "Fídíò"}
{"url": "https://atelewo.org/owe-osan-ja-orun-dopa-sobowale-kazeem-olalekan/", "headline": "ÒWE: Ọsán já ọrún d’ọ̀pá | Sobowale Kazeem Olalekan", "content": "", "category": "Àpilẹ̀kọ"}
{"url": "https://atelewo.org/kile%cc%a3-to-pos%cc%a3ika-rasaq-malik-gbolahan/", "headline": "Kílẹ̀ Tó Pòṣìkà |Rasaq Malik Gbọ́láhàn", "content": "Kí ilẹ̀ tó pa òṣìkà, ohun tí ó dára yóó ti bàjẹ́ Ní ojoojúmọ́ ayé mi ni mo máá ń ronú nípa ayé àwa ẹ̀dá, nípa àditú ayé tí ó ń fi ìgbà gbogbo ṣ’emí ní kàyéfì. Ní ojoojúmọ́ ayé mi ni mo máá ń ronú nípa bí ẹ̀dá kọ̀ọ̀kan ṣe ń lo ìṣẹ̀mí ayé tí ó bíńtín, ìṣẹ̀mí ayé tí ó ń fi ojoojúmọ́ kọmí lóminú. Ni igba gbogbo tí mo bá jí ni mo máá ń gbé ọlá àti ògo fún Elédùà Ọba mi, Ọba tí ó mọ mímí ẹja nínú omi, Ọba tí ó mọ rírọ̀ ojo àti ríràn òòrùn. Ọba tí ó fi ayé ṣe ìdánwò fún àwa ẹ̀dá àti ẹranko, Ọba tí ó ń ṣe ohun tí ó wù ú nígbà tí ó bá wù ú, Oba tí ó mọ ìsẹ̀mí àwọn ẹranko inú igbó, Oba tí ó mọ bí ewé sé ń jábọ́ lára igi tí kì í nigi lára, Oba tí ó fi sańmọ̀ se ibùgbé, tí ó fi ilẹ̀ ṣe ìtẹ́ ìgbẹ́sẹ̀lé, tí ó wèwù ọlá àti iyìn, Ọba tí ó lórúkọ àkàmáleèkàtán. Kábíyèsí rẹ Elédùà Ọba mi. Ọba tí ó tí ń bẹ kí àwa tó ma bẹ, Oba tí yóó sì ma bẹ nígbà tí àwa kò bá sí mọ́. Ṣèbí Ọba yíì náà ló mọ ikú tí ó pa Bàbá mi, Àrẹ̀mú ọmọ ọlá, ọmọ atẹ́nígbaṣọ, ọmọ ìràwé kì í dájọ́ ilè kó sùnkè. Ẹ̀yin ará, ikú á pẹni à ń pè ikú á pẹni tí ń peni. Nítorí rẹ̀ ni mo ṣe máá ń sọ pé kòsí ipò tí ẹ̀dá kọ̀ọ̀kan bá wà láyé, kí á gbìyaǹjú kí á bẹ̀rù ọjọ àtisùn, kí á dúró ti Elédùà, kí á má sáré mọ́tò kọlu kẹ̀kẹ́, kí á má sọ pé sùúrù lérè kò dára ju ọlọ́runṣògo lo. Ní gbogbo ibi tí a bá wà láyé, kí á ní ìbẹ̀rù Ọlọ́run gidi gan an ni, kí á sí mọ̀ pé oníkúlúkù wa ni yóò padà sí ọ̀dọ̀ Elédùà ní ojọ́ ikú bádé, àtipé ènìyàn ò sunwọ̀n láàyè, ní ojọ́ a bá kú là á dère. E jẹ́ á ma a rántí pé òtítọ́ ni ó ma ń gbéni ga, ìtẹríba sì jẹ́ olórí ohun gbogbo, ìfẹ́ òhun ìrẹ̀lẹ̀ kò gbẹ́yìn níbẹ̀ pẹ̀lú. Gbogbo ohun a bá se ni a ó kẹ́san rẹ̀. Nítorí rẹ̀ ni ó se da kí á mọ̀ dájú pé ènìyàn kò ní gbin àlùbọ́sà kó wu ẹ̀fọ́, ohun ti ẹ̀dá kọ̀ọ̀kan báṣe ni yóò gbà. Ní ojọ́ tí Bàbá mi kú ni mo mọ ohun tí wọ́n ń pè ní ayé òfimọlàkà. Ní òwúrọ̀ ọjọ́ tí mò ń so yì́i, Bàbá mi pèmí sí iyẹ̀wù rẹ̀, ó sàdúrà fúnmi, omijé lé sí ojú rẹ̀ róró, ó ń mí pokanpokan bi o ṣe ń ṣe àdúrà fun mi bi eni ti ìsúkèé mú. Kì í kúkú ṣe pé ọjó àkọ́kọ́ tí Bàbá mi yóò ṣe àdúrà fúnmi rè é, sùgbọ́n omijé tí ó lé s’ójú rẹ̀ kò fi bẹ́ ẹ̀ yé mi. Mo wò wọ́n lójú, omijé sì bẹ̀rè sí kán tó-tó-tó lójú tèmi náà. Lẹ́yìn èyí, mo gbọ̀nà ilé ìwé lọ. Mo fi Bàbá mi sílẹ̀ pẹ̀lú Ìyá mi ati orogún Ìyá mi, Ìyá Morádékẹ́. Pípadà tí ń o padà sílé lọsan ọjọ́ náà, mo bá èrò bìbà ní iwájú ilé wa. Èrò náà pọ̀ tóbẹ̀ gẹ́é tí mo ṣe kọ́kọ́ ṣiyèméjì bóya ilé wa ni èrò pọ̀ sí tàbí ilé wa kọ́. Nígbà tí mo sún mọ́ àwọn èrò náà daada, mo rí Ìyá mi tí ó gbára yílẹ̀, mo sì rí Ìyá Morádéké náà ní orí ìdúró, gbogbo ara rẹ̀ tùtù jingbinni bi ẹni òjò pa, òjò kò kúkú pa a , omi ẹkún ló pọ̀ tó bẹ̀ẹ̀. Bóyá ayé ni mo wà ni, abi ọ̀run ni, ọ̀rọ̀ náà kòyémi àfìgbà tí mo bára mi ní ilé ìwòsàn. Ní òwúrò ọjọ́ kejì tí mo lajú, gbogbo ara mi sí ń gbóná bi irin alágbẹ̀dẹ. Mo gbójú wòkè, mo rí ìyá mi, omijé sì jábọ́ lójú mi pooropo. Ẹ̀yin ará, ọmọ atàpáta dìde paraku nimí. Bàbá mi kò lówó ko tó kú, bẹ́ ẹ̀ sì ni kò ra mọ́tò kí ó tó papòdà. Ní ìgbà gbogbo ni ó sì máá ń jẹ́ kóyéwa pé àtẹ́lẹwọ́ ẹni kì í tannijẹ, àtipé gbogbo iṣẹ́ tí ẹ̀da kọ̀ọ̀kan bá ń ṣe, kí olúwarẹ̀ tẹ’ra mọ́n. Bàbá mi kórira ìmẹ́lẹ́ àti òròjú, ó sì gbìyànjú púpọ̀ láti kìlọ̀ fún wa nípa wíwo aago aláago ṣiṣẹ́. Ní ọ̀dọ̀ Bàbá mi ní mo ti kọ́kọ́ gbọ́ pé àyànmọ́ ẹ̀dá sọ̀tọ̀ọ̀tọ̀, àtipé ènìyàn wáyé ní ibejì kòní kí wọ́n ṣoríire bákan náà. Bàbá mi ní pé gbogbo ibi tí a bá dé láyé, kí á má gbàgbé àtẹ̀yìnwá, kí á sì rántí àwọn tí wọn kò rí ṣe, àwọn ọmọ òrukàn tí wọ́n ń fi ojoojúmọ́ ṣiṣẹ́ àgbẹ̀, àwọn tí wọ́n ń gbàdúrà kí Elédùà dáwọn lóhùn. Ẹ̀kọ́ pọ̀ tí mo kọ lára Bàbá mi. Ṣé ti bí ó se gbìyànjú láti ránwa lọ sílé ìwé ni, àbí bí ó ṣe ṣé ní pàtàkì fún wa láti mọ iṣẹ́ ilé ní ṣíṣe. Bàbá mi kò fi ọmọ kan kẹ́ kan; gbogbo wa ni ó tọ́ bákan náà. Kódà, àbúrò mi tí ìyá mi bí kẹ́yìn, Fadérẹra, jẹ́ ọmo dáradára. Fadérẹra kí ì rojú, ó sì jẹ ọmọ tó já fáfá. Lẹ́yìn ikú Bàbá mi ni mo gba ọ̀nà Èkó lọ fun iṣẹ́ ajé, ojú ri to ni ìlú Èkó. Ní ojọ́ tí ń ó sì kúrò ní Ilé, ìyá mi pèmí sí inú iyẹ̀wù rẹ̀ láti sàdúrà fún mi. Ìyá mi wòmí lójú, ẹ̀rù sì kún ọkàn rẹ̀. Ìyá mi kì í fiwá ṣeré rárá. Ó fẹ́ràn láti ma a rí wa ní akàtà rẹ̀. Kò fẹ́ kí ǹǹkan ìjàm̀bá ṣewá. Ìyá mi gbìyànjú púpọ̀ lórí wa. Ìyàwò daada ni ìyá mi jẹ́ lọ́dọ̀ Bàbá mi. Ní gbogbo ìgbà tí ara bàbá mi kò bá yá, ìyá mi á suugba Bàbá mi, yóò ma a sáré lọ sókè sódò, yóò ma a bẹ Elédùà fún ìsẹ́gun lórí àìsàn Bàbá mi. Yorùbá bọ̀ wọ́n ní ènìyàn ní ń bẹ lẹ́yìn orò lórò fí ń ké, àtipé àjejì ọwọ́ kan ò gbẹ́rù dórí, àgbájọwọ́ lafi ń s’ọ̀yà. Ẹ̀wẹ̀, ojú tí yóò bá báni kalẹ́ kì í tàárọ̀ ṣe ipin. Ìyá mi gbìyànjú fún Bàbá mi púpọ̀. Ó ṣe gudugudu méje yááyá mẹ́fà nínú ayé Bàbá mi kí ó tó kú. Sé ijọ́ tí Bàbá mi kò lówó lọ́wọ́ ni àbí ijọ́ tí Bàbá mi re ìrìn àjò tí owó tán lọ́wó wọn? Nígba náà sì rè é, ayé kò tí di ayé ẹ̀rọ ìbánisọ̀rọ̀. Ìyá mi ní o gbéra nị́lẹ̀, tí ó lọ bá Bàbá mi níbi tí ó lọ, tí ó sì fun ní owo ní owó láti padà sílé. Mélòó la fẹ́ kà nínú eyín adípèlé? Ṣé ti ọjọ́ tí orogún ìyá mi, Ìyá Mọrádékẹ́ kọ́’lé èébú sí ìyá mi lára ni àbí ọjọ́ tí ìyá mi padà dé làti oko ẹ̀gẹ́ ti kò sí rí owó tí o fi pamọ́ sínú ìgbànú ré mo ní kí n mẹ́nu bà? Sùgbọ́n Ìyá mi ti jẹ́ kò yémi pé nínú òláà nínú òfíì ní ọmọ páńdọrọ n dàgbà si i. Gbogbo bí ó se wù kí ǹǹkan lè tò ní ayé, tí olúwarè kò bá sọ ìrètí nù, gbogbo ǹǹkan n bọ̀wá dára. Ìyá mi sì tún jẹ́ kòyémi pé ilé ayé kò ṣé pọ́nlé, kò sì sé é kó mọ́ra bí ọmọ adìẹ. Gbogbo ohun tí a ní ni a ó dá kalẹ̀ tíkú bádé. Ṣèbí àdúrà wa ni pé kí iwájú wa dárá, kí ẹ̀yin wa sì ma bàjẹ́ pẹ̀lú. Ìlú Èkó ni mo wà tí ìpè fi wọlé pé ará ọré Bàbá mi, Adéróunmú kò yá. Ìyá mi sì jẹ́ kóyémi pé Bàbá náà sọpé àwọn fẹ rí mi ni kíákíá. Mo wojú aago mi, mo sì ri pé aago mẹ́fà ti lù. N ò ní rí ọkọ ni idikọ ní alẹ́ ọjọ́ náà. Bí òwúrọ̀ ọjọ́ kejì se mọ́ ni mo gbéra, ó di ìlú Òkehò, níbi tí ọ̀rẹ́ Bàbá mi kọ́ ilé sí, níbi tí ó tí ń gbádùn ayé rẹ̀ pẹ̀lú àwọ́n ìyàwó àti ọmọ rẹ̀. Bí ó tilẹ̀ jẹ́ pé n kò mọ Bàbá náà dáradára, sùgbọ́n Bàbá mi sọ díẹ̀ fún wa nípa Bàbá yìí. Bàbá mi jẹ kó yémi pé ọ̀rẹ́ kòríkòsùn ni àwọn jẹ́, àtipé nígbà tí àwọn wà ní ilé ìwé alákọbẹ̀rẹ̀ ní ìlú ìwéré-ilé, àwọn méjèèjì a máa jọ kọ́wọ́rìn ni. Kódà, tí ọdún bá dé, aṣọ kan-ná ań ni àwọn yóò wọ̀. Ọ̀rẹ́ àwọn méjèèjì di ìlúmọ̀ọ́ká. Tí ó bá di kí á jó, òkòtó ni àwọn méjéèjì. Bàbá mi a máa bá ọ̀rẹ́ rẹ̀ da apara nípa bí àwọn méjéèjì ṣe lọ sóde ijó lọ́jọ́ kan tí wọn kò sì rántí láti lọ sí ilé. Nígbà tí ó dalẹ́, Ìyá Bàbá mi bẹ̀rẹ̀ sí wá àwọn méjéèjì kiri. Ìyá Adéróunmú náà kò sùn. Ọ̀rọ̀ di ọlọ́mọ ò mọ mọ, ó di ọmọ ẹni kú ó sàn ju ọmọ ẹni nù lọ. Nígbà tí òwúrò mọ, àwọn méjéèjì padà sí ilé. Bí ó tilẹ̀ jẹ́ pe wọn kò bá àwọn méjéèjì wí bí ó ṣe yẹ kí wọ́n bá won wí, Bàbá mi sọ fún mi pé láti ọjọ́ yẹn, àwọ̣n kò tún pẹ lóde ijó. Bí mo ṣe dé ìlú Òkehò ni mo lọ sí ilé ọ̀rẹ́ Bàbá mi. Bí mo sì ti dé bẹ̀ ni mo bá Bàbá yìí lórí ìbùsùn. Mo bá ọ̀kan lára ìyàwó wọn nínú ilé náà pẹ̀lú wọn. Mo súnmọ́ Bàbá yìí, mo sì ri pé ara won gbóná gan an ni. Mo bèèrè ohun tí wọ́n ti lò, ìyàwó yìí sì dámi lóhùn pé àwọn ti lo àgbo fún wọn. Lẹ́yìn ìgbà díẹ̀, Bàbá yìí fojú pèmí si ọ̀dọ̀ wọn gẹ́gẹ́ bí ọmọ ọ̀dọ̀ àgbà. Bí wọ́n sì ti fẹ́ kẹnu bọ̀rọ̀, omijé bẹ̀rẹ̀ sí kán tó-tó-tó ní ojú wọn. Ẹ̀rù bà mí gidi gan-an. Lẹ́yìn ìgbà díẹ̀, Bàbá yìí kẹnu bọ̀rọ̀: Èmi àti Bàbá rẹ jẹ́ ọ̀rẹ́ kòríkòsùn. A jọ dàgbà nínú ìlú kan na ni. Ọ̀rọ̀ àwa méjéèjì dàbí ìgbín àti ìkarahun. Gbogbo ibi tí ó bá ti ń lọ ni èmi náà ń lọ. Mo rántí pé ní ọjọ kan, kí Bàbá rẹ tó fẹ́ ìyá rẹ̀, èmi àti Bàbá rẹ lọ sí ọ̀dọ̀ Bàbá onísẹ̀gùn kan ní ìlú Ayétòrò. Ìdí tí a fi lọ sí ìlú yìí ní ọjọ náà ni pé ṣiṣẹ́- ṣiṣẹ́ èmi àti Bàbá rẹ̀ dàbí ọ̀lẹ. A ti gbìnyànjú títí láti rí tajé ṣe, kọ́ lọ́mọ ń sorí lafi gba oko ilé aláwo lọ. kòsì fẹ sí iṣẹ́ tí èmi àti Bàbá rẹ kò se rí. A ti ṣiṣẹ́ ọmọ ọ̀dọ̀ rí. Lẹ́yìn ilé ìwé girama, èmi àti Bàbá rẹ ṣiṣẹ́ káàkiri, sùgbọ́n tàárọ̀ kò bá talẹ́ lọ́wọ́ wa rí. A gbìyànjú láti làlùyọ, láti lówó lọ́wọ́, láti jẹ́ èèyàn pàtàkì ní àwùjọ. Nígbà tí a dé ọ̀dọ̀ Bàbá oníṣègùn yìí, Bàbá oníṣègùn yíí jẹ́ kó yé wa pẹ́ ọmọ ológo ni Bàbá rẹ, àtipé tí ó bá dọjó alẹ́, Bàbá re yóò lówó lọ́wọ́ ju Abíọ́lá lọ. Kódà, Bàbá rẹ yóò di ìlú mòń-ká ènìyàn. Yóò di ẹni ayé ń fẹ. Bàbá oníṣègùn jẹ kó yé èmi náà pé èègún ìdílé kan ńbẹ tí ó ń da èmi láàmú láti ọjọ tó ti pẹ́, àtipé tí wọn kò bá ré èègún náà dànù, n ò ní lówó. Bẹ́ẹ̀ sì ni n ò ní ní ìgbéga. Bí ó tilẹ̀ jẹ́ pé Bàbá rẹ dúró tìmí, àti pé kò jẹ́ kí n ronu púpọ̀ nípa ọ̀rọ̀ yìí, gbogbo ìgbà tí mo bá ti ń rí Bàbá rẹ ní inú mi kì í dùn sí. Mo mọ̀ pé bópẹ́ bóyá Bàbá rẹ yóò lọ́wọ́. Èmi yóò sì wà bákan náà. N ò dúró bí omi adágún. Ọmọ mi, dákun, tí ẹ̀dá kan bá wà tí ́ó bá ń wùwà ìbàjẹ́ sí ìwọ, jọ̀wọ́ má ṣe wu ìwá ìbàjẹ́ sí onítọ̀hún o. Ọmọ mi, tí ẹ̀dá kan bá wà tí ó ń wa ìfàsẹ́yìn rẹ, dákun má ṣe wá ìṣubú onítòhún. Ìdí tí mo fi sọ àwọn ọ̀rọ̀ yìí ni pé bópẹ́ bóyá ẹ̀san á ké lórí ṣèkàṣèkà. Àwọn ọ̀bàyéjé kò sì ní rí ọ̀nà àbáyọ̣. Sì ma rántí pé kò sí bí a se lè pẹ́ láyé tó, a ó kúkú pẹ́ nínú saare jùbẹ́ lọ. Ọmọ mi, Bàbá rẹ wá sí ọ̀dọ̀ mi ní òwúrọ̀ ọjọ́ tí yóò papòdà. Mo sì rántí pé mo fi májèlé sínú ọtí ẹlérìndòdò tí mo fun mu. Sùgbọ́n n kò rántí pé bógún bá jẹlo ọgbọ̀n á jẹ bọ̀. Mo ti gbàgbé pé Bàbá rẹ kò wùwà ìkà sí mi rí, àtipé pẹ̀lú bí gbogbo ǹǹkan kò ṣe dára tó, Bàbá re á tún ma fún mi nínú owó tí ó bá rí. Ọmọ mi, dákun foríjìmí. Ẹ̀yin ará, bí Bàbá yìí ṣe sọ̀rò yìí tán ni Bàbá náà jáde láyé. Ẹsẹ̀ mi sì bẹ̀rẹ̀ sí gbọ̀n. Orí mi bẹ̀rẹ̀ sí ní pariwo. N ò mọ̀ ohun tí mo lè ṣe. Lójijì mo ké tòò bí ẹni tí a nà ní ẹgba, àwọn ìyàwó bàbá náà sáré sí ọkọ wọn, wọ́n ń pè bí i kí ó dìde nílẹ̀ sùgbọ́n ẹran ti lọ kí ọlọ́dẹ kó tó maa ṣe súẹ̀súẹ̀. Kò pẹ́ tí èrò tipé bàbì sínú ilé. Ẹni tí ó ń sunkún ń sunkún, ẹni tí ó ń fò sókè ń fò sókè, èmi náà ń tara ní ẹ̀gbẹ́ kan bí ẹni da omi ata sára. Mo yọ́ gúlọ́gúlọ́ bí ológbò. Mo kúrò ní bi òkú mo jòkó mò ń wo sùn-ùn bí ẹni ọkọ̀ jásílẹ̀. Ohun tó ń pami lẹ́kún pọ̀. Sé ti bàbá mi tí ó kú ikú àítíjọ́ láti ọwọ́ ọ̀dàlẹ̀ ọ̀rẹ́, àbí ti ọ̀rẹ́ bàbá mi tí ó fò sànlẹ́ bí ó ṣe ń ròyìn iṣẹ́ ibi tí ó ṣe. Àṣé lòótò lòwe àwọn àgbà pé kí ilẹ̀ tó pa òṣìkà, ohun tí ó dára yóó ti bàjẹ́. Págà! ǹǹkán ṣe. Mò ń wo òkú ọ̀rẹ́ Bàbá mi ní orí ìbùsùn, àdìtú ayé sì bẹ̀rẹ̀ sí ní yé mi pé ikú ni èrè ẹ̀ṣẹ̀. Láìpẹ́, wọ́n bẹ̀rẹ̀sí ní palẹ̀ òkú Bàbá náà mọ́. Mo wo ojú ago. Mo rí pé ọjọ́ ti lọ. Mo rìn díẹ̀ sí ẹ̀bá ọ̀nà, mo rí ọlọ́kọ̀ kan. Ilé yá. Ǹjẹ́ ìwọ ń gbé ní ìlú Ìbàdàn? Ǹjẹ iwọ náà fẹ́ le kọ èdè Yorùbá báyìí? O le darapọ̀ mọ́ ẹgbẹ́ òǹkàwé Àtẹ́lẹwọ́, wó línkì yìí láti fi orúkọ sílẹ̀", "category": "Àpilẹ̀kọ"}
{"url": "https://atelewo.org/eni-aye-n-ye-azeez-olaiya-yusuff/", "headline": "Ẹni Ayé ń Yẹ | Azeez Ọláìyá Yusuff", "content": "Ìwọ̀n ẹni là á mọ̀, A kì í mọ tẹni ẹlẹ́ni. Bí a ò bá ronú àti bùkèlè, Ó ṣe é ṣe ká jẹwọ móúnjẹ́. Bí ìrònú ò bá jẹ́ kí àgbà ó sùn, Tí igbe oúnjẹ ò jẹ́ kọ́mọdé ó sinmi ariwo, Ń ṣe lọ yẹ ká ṣàkíyèsí ọ̀rọ̀ náà. Bádé bá adé nílé kó tó di aládé, Bọ̀rọ̀kìní bọ́rọ̀ nílẹ̀ kó tó dọlọ́rọ̀, Oyèrọ̀gbà bá iyùn ní yẹ̀wù kó tó dolóyè ọba, Ipò kúkú làgbà nílẹ̀ yìí, Tọlá towó tiyì làbúrò, Ẹni a fipò dán wò tó gbàgbé àtẹ̀yìnwá, Ó dépò tán, ó wá ń sayé ṣìbáṣìbo, Òní gbàgbé àná, Kò rántí pé òun ó dìtàn, Ilẹ̀ mọ́ tán, Òní wá ń bẹ̀rù àtiwọ̀ oòrùn. Ọlọ́lá tí ò rántí ìgbà tí ò ní, Olówó tó gbàgbé àti máa ṣe bọ̀, Bọ̀rọ̀kìní tí ò rántí ìgbà tí ò jẹ́ nǹkan kan, Wọ́n dépò tán, wón ń sayé bí wón ṣe fẹ́, Wọ́n kúkú ti gbàgbé wí pé, Gbogbo ẹni ayé ń yẹ ní kó máa ṣọ́ra, Gbogbo ẹni ìgbà dẹ̀ fún ní kó ṣe pẹ̀lẹ́, Gbogbo ẹni tóní ni kó rántí ènìyàn tí ò ní, Gbogbo ẹni tó ń dunnú ni kó rántí ẹni ọ̀rọ̀ ń dùn, Gbogbo asíwájú ni kó rántí ọmọ ẹ̀yìn in wọn, Nítorí ẹni ayé ń yẹ, kó máa ṣọ́ra, Ẹni ọ̀rọ̀ ń dùn, kó ṣe mẹ̀dọ̀, Ohun ayé ilé ayé ló mọ. Bówó tì lè wù kó káyé tó, Aláìní ò ní saláì má wà. Bí afẹ́fẹ́ àlàáfíà tí wù kó fẹ́ tó, Kò dí ìjì búburú lọ́wọ́ kó má fẹ́ sọ́dọ àwọn kan Kò sì sí bí ayé ṣe lè dẹrùn tó, Ó di dandan kó le lọ́dọ̀ àwọn kan. Àtunbọ̀tán ni ká rò, nítorí ẹ̀yìn ọlá. Eni ayé ń yẹ… Azeez Ọláìyá Yusuff jẹ́ akẹ́kọ̀ọ́ gboyè ẹ̀kọ́ èdè Yorùbá àti Ẹdukésàn ni ilé-ìwé Ọ̀báfẹ́mi Awólọ́wọ̀ Unifásítì Ilé-Ifẹ̀. Ó nífẹ̀ẹ́ sí kíkọ ewì ní èdè Yorùbá, ó sì ti kọ oríṣiríṣi ewì ṣùgbọ́n tí kò tíì ṣe àtẹ̀jáde rẹ̀ fún ìdí kan tàbí òmíràn. Ọkàn lára ewì rẹ̀ ni Ẹni Ayé Ń Yẹ.", "category": "Àṣàyàn Olóòtú"}
{"url": "https://atelewo.org/iku-buroda-ajayi-labe-iyawo-wolii-kafi-fashola/", "headline": "IKÚ BÙRỌ̀DÁ ÀJÀYÍ L’ÁBẸ́ ÌYÀWO WÒLÍÌ | Kàfí Fáshọlá", "content": "Wón ní, Ikú ogun ló ń pa akíkanjú Ikú odò lo ń p’òmùwẹ̀ Ikú ẹwà ni wón ní ó ń pa egbin Ikú abo ló pa Bùròdá Àjàyí o Nígbà ayé Bùròdá Àjàyí, Kò sí abo tí wọn kìí gbé, Bó ṣe kúkúrú, bo ṣe èyí tó gùn bí ọ̀pá ìbon Bó ṣe èyí tó ki bí ọ̀pọ̀lọ́ Bó sì jẹ ọmọ pẹlẹbẹ bí bébà, Gbogbo ejò fún Bùròdá Àjàyí, jíjẹ ni ‘Kinní’ wọn kò mo moyó bó bá ti jẹ́ t’alábo dé yìí Bó ṣe omidan àbí adélébọ̀. Ọjọ́kìíní àná tí Bùròdá Àjàyí lọ ká Àǹtí Sílífià— ìyàwó àfẹsona Bùròdá Súkúdì mó’lé, Ṣèbí gbogbo èèyàn ló mò pé ajá ilé ni Àǹtí Sílífià Gbogbo ọkùnrin àdúgbò a sì má yèbá fún wọn Nítorí Bùròdá Súkúdì è fi ìyàwó wọn ṣeré Wọn sì ti pẹ́ ni oríṣiríṣi ẹ̀wọ̀n bí ọ̀bọ— kí wọn tó wá máa tá bàtà, tá báàgi, tá jinsii, Àmọ́, ìwà bo ba o pá, bó o ba, o bùú l’ẹsẹ̀ ti mọ́ wón lára. Ọjọ́ tí à ń wí yìí, Ọjọ́ burúkú, Èṣù gba píọ́ wọtà mu. Bùròdá Súkúdì ti gbé báàgi àti àwọn wóróbo wọn lọ sójà Àǹtí Sílífià a sì máà tẹ̀lé wọn lọọjà Àmọ́ lọ́jọ́ ọ̀ún, ó sọ fún Bùròdá Súkúdì pé ó fẹ́ rẹ òun díè, Ní Bùròdá Súkúdì bá dá lọ sọjà. Ṣùgbọ́n kò pé wákàtí méjì ni ara Bùròdá Súkúdì ò balẹ̀ mọ́, Lóòótọ́, Bùròdá Súkúdì fẹ́ràn kí wọ́n ma tajà ju, lẹ́yìn kí wọ́n ó pa èèyàn lọ, Àmọ́, wọn sọ fún Bùròdá Ifeanyi ọ̀rẹ́ wọn tí ó wà ní ẹ̀gbẹ ìsọ̀ wọn Pé kí ó ma bá wọn fojú wo igbá. Ifeanyi bẹ Bùròdá Súkúdì pé kán jẹ́ kó ṣe díè sii. A ò wá mò bóyá àwọn ará ilé Àǹtí Sílífìà ló fàbò sórí wọn lọ́jọ́ náà. Fẹ̀rẹ̀, Bùròdá Súkúdì ti sọdá s’apá kejì, Wọn wọ mọ́tò ilé. Ilé tí wọ́n ó wọ̀ bayìí, Bùròdá Àjàyí àti Àǹtí Sílífìà— ìyàwó àfẹ́sọ́nà—wọn ni wón bá lórí bẹ́ẹ́dì wọn, Ojú Bùròdá Súkúdì sáná. Yàrá kan náà ni wọ́n kú ń lò. Wọ́n gbé bẹ́ẹ́dì sẹ̀gbẹ́ kan, Wọ́n sì gbé tẹlifísàn, àga àti tábìlì sí ẹgbẹ́ kejì Bùròdá Súkúdì e kúkú rìn, kí èèyàn gbùró ẹsẹ̀ wọn, Kọ́kọ́rọ́ ọwọ́ Bùròdá Súkúdì ni wọ́n fi ṣílẹ̀kùn. Háà! Abiyamo o! Ìkúnlẹ̀ abiyamo o! Bùròdá Súkúdì na Bùròdá Àjàyí— àfi bíi bẹ̀m̀bẹ́ òòru ọjọ́ Mọ́lúdì Èèyàn lẹ́gẹ́lẹ́gẹ́ kú ni Bùròdá Àjàyí tẹ́lẹ̀, Gbogbo èèyàn ló jáde bẹẹ Bùròdá Súkúdì Àmọ́, wọn ò gbọ́ ẹ̀bẹ̀ Gbogbo géńdé ilé tí ò bà bá wọn mú Bùròdá Súkúdì —ti re ibi iṣẹ́— Kódà bí Bùròdá Àjàyí ò ṣe sí níbi iṣẹ́ asobàtà tí wọ́n ń ṣe gan, kò yé wa Àmọ́ kò jọ wá lójú, wọn ò kí ń ṣẹ̀ṣẹ̀ ṣe bẹ́ẹ̀. Bùròdá Súkúdì na Bùròdá Àjàyí bí kúkú, bí yíyè—ọsibítù kọ̀ wọn lọ́jọ́ náà, Agbada bàsíà ni wọn fi wọn ìyà fún Bùròdá Àjàyí. Àmọ́, ọjọ́ ọ̀ún kọ́ ni ọjọ́ tí Bùròdá Àjàyí kọjá lọ sí ọ̀dọ̀ Baba lókè, Bùròdá Àjàyí kúkú kí ọwọ́ àgbèrè wọn bọ aṣọ. Àfi ìgbà tí Wòlíì ìjọ tuntun àdúgbò wa kódé, Wòlíì náà níwà tútù, àfi bí àdàbà Ìyàwó Wòlíì náà kìí ṣe oníjògbòn, jéjé ni wọ́n máa ń lọ, Àṣé ìyá Wòlíì d’aṣọ b’ojú éégún ni, Àwa ò kúkú mo nkankan. Àfi ọjọ́ tí Bùròdá Àjàyí sáré láti ilé lọ s’áàrín ọjà Ní wọn ń fi igbe b’ọnu, Ní wọn ń k’ígbe ‘ẹ má na mí mó, máa jẹ́wọ́’ Enikankan ó lè sún mọ́ wọn Nígbà tí a ó kúkú rí ẹni tí òun na wọn Afi ìgbà tí Bùròdá Àjàyí kẹ́nu bọ ọ̀rọ̀, Àṣẹ Bùròdá Àjàyí ń ṣe wọlé wòde pelu ìyàwó Wòlíì tuntun Bóyá Wòlíì náà sì fura ni o, àwa ò mò Wọn tí na kinní burúkú tí wọn ń pè ní mágùn sílẹ̀ fún ìyàwó wọn —tí’yìun sì dá kọjá lai mo Mágùn ologede ni.. Ojo burúkú lọ́jọ́ naa. Kìí ṣe àsìkò ọ̀gẹ̀dẹ̀ ni ìṣẹ̀lẹ̀ ọ̀ún náà ṣẹlẹ̀ Ńṣe ni Bùròdá Àjàyí ń kígbe ọ̀gẹ̀dẹ̀ là í ṣe ọ̀bọ, Gbogbo ọ̀gẹ̀dẹ̀ tí ń bẹ létídò ni wọn jẹ, Wọ́n jẹ ọ̀gẹ̀dẹ̀ àgbáàgbá, wọn jẹ ọ̀mìnì Bí wọ́n ṣe ń jẹ ọ̀gẹ̀dẹ̀ páráǹtà ni wọn ń jẹ ọ̀gẹ̀dẹ̀ jóòkóso Síbè igbe ọ̀gẹ̀dẹ̀ ni wọn ń pariwo, Ká má paaro, igbe ọ̀gẹ̀dẹ̀ yìí ni wón ké lọ bá Baba lókè. ‘Ó mà ṣe o!’ ní ó tẹnu àwọn èèyàn bọ́ s’óde Àmọ́, omi ti tán ní ẹ́yìn ẹja wọn Àgbèrè ti rán Bùròdá Àjàyí lọ s’ókè, Ikú odò ti pa òmùwẹ̀ wọn, láasí lasì. Kàfí Fáshọlá jẹ́ ọmọ bíbí ìlú Ìbàdàn. Ó kẹ́kọ́ gbòye ní ilé ẹ̀kọ́ gíga Fáfitì ìlú Ìbàdàn.", "category": "Àṣàyàn Olóòtú"}
{"url": "https://atelewo.org/itakuroso-laarin-naira-ati-kobo-folasade-omo-olaoniye/", "headline": "Ìtakúrọsọ̀ láàrín Náírà àti Kọ́bọ̀ | Foláşadé ọmọ Oláòníye", "content": "Ó kúkú ti pẹ́ tí Náírà ti ń gbọ́ nípa Kọ́bọ̀. Kódà ìtàn sọ fun u pé gẹ́lẹ́ tí Náírà gbòde şóun ni Kọ́bọ̀ doun àkàntì, táyé kò ná mọ, léyì tó fi f’igbó şe ilé. Ó şe ni ọjọ́ kan, Náírà gbéra ó di igbó, ó bẹ̀rẹ̀ sí ní wá Kọ́bọ̀ kiri. Ó dààmú púpọ̀, şùgbọ́n ó pàpà ri i. Ó bá Kọ́bọ̀ níbi tó gbé ń yan òkèté níwájú ilé dídára kan. Náírà nahùn pe Kọ́bọ̀, kọ́bọ̀ dáhùn, Náírà sì tọ̀ ọ́ lọ. Kọ́bọ̀: Náíra,̀ ìwọ ni, ètí şe, kí lò ń wá nínú igbó? Náírà: Kọ́bọ̀, ìwọ gan ló gbé mi dé ibí. Kọ́bọ̀: Èmi ẹ̀wẹ̀! Kò şòro? Náírà: Kó sì ǹkan àti ǹkan ni wọ́n n ́jọ ń rìn (Náírà gbọn ara rẹ̀ tó kún fún ìdọ̀tí àti ewé kítikìti ó wo àgbègbè rẹ̀ yíká) Náírà: Kọ́bọ̀ èéşe tí o fi igbó şe ilé? Kọ́bọ̀: Şe tí wọ̀n kò bá fẹ́ ní nílu, ènìyàn a ma dárin bi? şebí kólúwarẹ̀ kó ara rẹ lọ ibi tí wọ́n á ti gba tẹni ni. Náírá: Şé igbó ló wá gba tìrẹ? Kọ́bọ̀: Ẹni gbogbo ló ni igbó ta wà yí. Náírà: Şèbí igbó fún ẹranko bíburú ni, àti oríşi-ríşi abàmì ẹ̀dá? Kọ́bọ̀: Ẹ wo Kọ́bọ̀ yìí (ó yíjú), ènìyàn pàápàá ń gbé ibí yìí. Ǹjẹ́ o mọ̀ pé Tọ́rọ́ àti Sísìn ń bẹ níbí? Náírà: Tọ́rọ̀ ayé ijọ́un! Kọ́bọ̀: Ẹhn! Náírà: Ah! Kọ́bọ̀: Kódà onírú ẹ̀dá ló wà níbí. Ayé wa dùn nínú igbó yìí. Lótìtọ́ kò şe fi wé tìlú, şùgbọ́n ìlú tárìnrìn àjò ń parí àjò sí lawà yìí. Kọ́bọ̀: Ilé owó ẹyọ ló wà lọ́kànkán yẹn (Kọ́bọ̀ na ọwọ́ sí ọ̀kánkán sí ilé dídára) Náírà: Kò mà rí bí mo şe ro. Pẹ̀lú igbó kitikiti yìí, mo rò pé inú ìşẹ́ gidi ni ìwọ àti àwọn àkàntì ìlú wa. Kàkà bẹ́ẹ̀ fàáji gidi lẹ wà. Kọ́bọ̀: Şé o ri Náírà, oníkálùkù ẹ̀dá ló ní àsìkò tí adẹ́dà fun. Bẹ́ẹ̀ işẹ́ tí adẹ́dà pín lé wa lọ́wọ́ şọ̀tọ̀tọ̀, ó sì fi àkókò le láti şe. Bí eré ìje lórí tí oníkálùkù ní àsìkò láti sátìrẹ̀, asáraparì tirẹ̀, ẹlòmiràn a sì gbà á. Ìgbà èmi Kọ́bọ̀ sá, àkókò tó ìwọ Náírà gbà a. Eré ìje ni ìwọ ń sá lọ́wọ́. Náírà: Ó yémi báyìí (Ó mi orí). Ó sì wùn mí ki n rí Tọ́rọ́ àti sísì o. Ǹjẹ́ mo lè ma gbé ibí, Igbó yìí wùn mi? Kọ́bọ̀: Tọ́rọ́ àti Sísì şọdẹ lọ. O kò sì lè gbé ibí, Igbó ìsinmi nìyíì. Ìwọ Náírà kò tí lo ìgbà rẹ tán. Nítorí náà, o kò lè̀ dúró púpọ̀ níbí pàápàá, kí ìpalára má ba wà fún ajé àti ohun pàtàkì ní ìlú. Ipò ńlá ni ìwọ Náírà dì mú láwùjọ. Jẹ́ işẹ́ rẹ tán kí o tó gba ìsinmi. Şe ko wá ma lọ. O kú àbẹ̀wò mi. Náírà: O şeun Kọ́bọ̀ fún àlàyè rẹ. Bámi kí Tọ́rọ́ àti àwọn tó kùn. Ó dìgbà! (Náírà jáde lọ kúrò nínú igbó, Kọ́bọ̀ pa lẹ́sẹ̀ da). Foláşadé ọmọ Oláòníye jẹ́ ọmọ bíbí ìlú Ìdèrè ní Ìbàràpá. Ó parí ní ilé ìwé gíga fáfitì Ọbáfẹ́mi Awólówọ̀ ní ilé-ifẹ̀. O jẹ́ akẹ́kọ̀ gboyè ìmọ̀ òfin. Ó fẹ́ràn láti máa ka ìtàn Yorùba àti láti máa sọ ìtàn lọ́pọ̀lọpọ̀. Ó kúndùn àwọn ìwé àgbà òǹkọ̀wé tó ti sùn ùn nì, D.O Fagunwa, kò le fiwọ́n şeré rárá. Ó fẹ́ràn Yòrùbá lọ́pọ̀lọpọ̀.", "category": "Àṣàyàn Olóòtú"}
{"url": "https://atelewo.org/oju-lo%cc%a3ro%cc%a3-wa-ete-lete-moyo-okediji/", "headline": "Ojú Lọ̀rọ́ Wà, Ète Lètè | Moyọ̀ Ọ̀kẹ́dìji", "content": "Ojú lọ̀rọ́ wà, ètè kọ́ Ojú lọ̀rọ́ wà, ète lẹnu Ojú lọ̀rọ́ wà, ète lètè Ojú lọ̀rọ́ wà, ète lẹnu –Èdè ẹnu fun ìlù u bàtá Kíni ìdí tí èdè Yorùbá fi dùn bí oyin láti sọ, dé ibi wípé àwọn tí ó kúndùn èdè e Yorùbá má a ń fi Ògún rẹ̀ gbárí wípé kò sí èdè tí ó wú ni lórí bí èdè Yorùbá ní gbogbo àgbáláayé? Àdììtú inú ìbéèrè yì í ni wípé èdè tí a mọ̀ọ́mọ̀ dá, àkàndá èdè pátápátá ni èdè Yorùbá jẹ́. Àwọn irúnmọlẹ̀ tí ó pilẹ̀ èdè Yorùbá ní ìgbà ìwásẹ̀ ni wọ́n gba ìmọ̀ pọ̀; wọ́n sì fi ògédé ohùn lásán hun òfì èdè tí ẹwà a rẹ̀ kò ní àfiwé. Ohùn orin ni á fi pa aró èdè Yorùbá, ìró ìlù lílù ni a fi wé orúkọ àti oríkì Yorùbá; ìdí ni à á fi í jókòó, ẹnu la á sì fi sọ ọ́. Irú òwú wo ni a fi hun òfì aláràbarà tí a ń pè ní èdè Yorùbá, àní irúfẹ́ ọwọ́ wo ni a fi dì í, tí ó fi gún régé bí arè Ọbalúfẹ̀? Irú ẹnu wo ni a fi ń pe èdè yì í, irú etí wo sì ni a fi ń gbọ́ ọ, tí ó fi ń jẹ bí ó ti ń jẹ́, tí ó sì fi dùn ju àgbáyun lọ? Ní kúkúrú, ǹjẹ́ àbáṣepọ̀ ìjìnlẹ̀ kankan wà láàrin èdè yì í pẹ̀lú iṣẹ́ ọnà ní oríṣirísi tí àwọn Yorùbá ń ṣe? Oríṣìíríìṣí àwọn ìbéèrè báyìí ni àwọn ọ̀mọ̀wé má n yẹ̀ wò lóòrè, lóòrè. Ìbéèrè wọ̀nyí kì í ṣe àpáta kọ̀rọ̀bìtì kọrọbiti tí kò ṣe é yí wò: ìkọ́ méjì péré ni ó so fánrán ohùn èdè e Yorùbá pọ̀. Èkíní ni ìkọ́ ohùn akọ, èkejì sì ni ìkọ́ ohùn abo, tí àwọn Gẹ̀ẹ́sì má a ń pè ní kọńsónáǹtì àti fáwẹ́ẹ̀lì. Àdàlú ìkọ́ ohùn méjèèjì ni a fi ń ro ẹ̀wà a ọ̀rọ̀ sísọ ní èdè e Yorùbá. Wẹ́lẹ́-wẹ́lẹ́ bí ẹni ń hun ẹní ẹwẹlẹ sì ni a ma ṣe ń fi ìkọ́ ohùn akọ la ìkó ohùn abo, bí a bá n sọ èdè e Yorùbá. Bí a bá ti fi ìkọ́ ohùn kan lẹlẹ̀, ìdàkejì rẹ̀ ni yíò tẹ̀lé e. Bí a fi akọ bẹ̀rẹ̀, abo ni yíò tẹ̀ lé e. A lè kó abo ìkọ́ ohùn méjì papọ̀ mọ́ra, Yorùbá kì í ṣe àmúlùmọ́là bí i kí a máa kó akọ ìkọ́ ohùn pọ, bí i ti èdè e Gẹ̀ẹ́sì. Eléyìí mú kí ará dẹ ètè tí bá ń sọ èdè e Yorùbá. Ara a má a ni ètè púpọ̀ bí a bá kó akọ ìkọ́ ohùn pọ̀ sí ojú kan náa. Sísẹ̀-ǹ-tẹ̀-lé bí ẹní ẹwẹlẹ tí Yorùbá ti ṣe ń hun ohùn ni ó jẹ́ kí èdè yì í dẹ̀ létí láti gbọ́, bí ìgbà tí ẹ̀fúùfù lẹ̀lẹ̀ bá ń fọn kàkàkí ọba. Ẹ jẹ́ kí á yẹ òkèlè ohùn kan péré wò, láti lè rí bí ẹní ẹwẹlẹ yì í ṣe rẹwà tó, àti irú iṣẹ́ ẹ kàyéfì tí ó ń ṣe ní káà èdè e Yorùbá. Ẹ jẹ́ ká yẹ ohùn [agbon] wò nínú àsàyàn àpẹẹrẹ wònyíí: Agbọ́n: kòkòrò tí ó máa ń fò Àgbọ̀n: ìsàlẹ̀ ètè Àgbọn: igi tí ó ń so àgbọn Agbọ̀n: èyí tí a fi ń di ẹrù Agbọ̀n (A gbọ̀n): pẹ̀lú ìbẹ̀rùbojo Agbon (A gbọ̀n): bí ọyẹ́ bá mú, ọmọdé a gbòn gìrìrìrì Agbọ̀n (A gbọn): bí ẹni ń gbọn òwú Agbọn (A gbon): wọ́n gbọn aṣọ mọ olè lọ́rùn Agbon (A gbọ́n): àwa ò gọ̀ mọ́ o Agbon (A gbọ́n): A gbọ́n omi ìsàlẹ̀ inú ìkòkò Ágbọ̀n (Á gbọ̀n): Ó má a ya ọ̀dẹ̀ Ágbọn (Á gbọn): Ó má a ya sí pẹ́rẹpẹ̀rẹ Ágbọ́n (Á gbọ́n): Orí i rẹ̀ á pé Kò sí ẹni tí ó yẹ àpẹẹrẹ wọ̀nyí wò tí ède Yorùbá kò ní í wú lórí. Ẹni tí ó bá fi làákàyè yẹ àpẹẹrẹ wọ̀nyí wò yíò rí i wípé a fi wọ́n so ọgbọ́n kọ́ ni. Èdè e Yorùbá jé èdè àdììtú. Baálẹ̀ ọrọ̀ inú èdè e Yorùbá ni àdììtú alábala ọ̀kànléerúgba erìgì tó forí sọlẹ̀ tí ò yọ–láti ẹnu ẹni tí ń sọ Yorùbá, àti sí etí ẹni tí ń gbọ́ ọ. Síbẹ̀síbẹ̀, ojú lọ̀rọ́ wà. Ẹni bạ́ ń wo ẹnu lásán, irọ́ ni wọ́n fi ń pa. Kò tó iṣẹ́ lọ́wọ́ ẹnu tí wọ́n fi í purọ́; iṣẹ́ etí àti ojú ni láti já ọmọ lẹ́hìn irọ́. Gbogbo ara la fi ń sọ Yorùbá, gbogbo ara sì la fi ń gbọ́ ọ. Ẹni tí ó bá mọ ìdí abájọ kò lè rí ojú wo inú abájọ. Ìdí abájọ ni ìtumọ̀ ọ̀rọ̀ tí a hun kalẹ̀ bí ẹlẹ́ní ẹwẹlẹ. Àwọn Yorùbá ka ìtumọ̀ ọ̀rọ̀ kún púpọ̀. Ohùn ẹnu, gbogbo ara kìkì ìtumọ̀ ni. Ní ìdí ìṣòwò Ògún, bí ẹjá bá sọ lódò, awó mọ ohun tó tó. Ojú inú tá fi i sọ ọ̀rọ̀ sùnnùkùn ná à la fi í wò ó, nítorí ọ̀rọ̀ kì í tóbi títí kí á fi ọ̀bẹ bù ú. Ní ẹnu ọjọ́ mẹ́ta yì í, ojú inú bẹ̀rẹ̀ sí ní i sọnà fún wa wípé awon èlédè e Gẹ̀ẹ́sì ńṣe akitiyan, wọ́n sì ń pète pèrò láti gba ọba lọwọ èdè e Yorùbá, kí wọn ó pa á, kí wọn ó kun ún, kí wọn ó sì pín in bí ẹran iléyá. Kò sí orílẹ̀ èdè tí èdé e Gẹ̀ẹ́sì fi ẹṣẹ̀ kàn, tí kò sọ ilé ọlá di ahoro fún èdè abínibí ìlú ná à. Ìwà yì í kò ṣẹ̀ṣẹ̀ bẹ̀rẹ̀, ṣùgbọ́n ó ti wá yé ọmọ tí ń sunkún, ó sì ti yé ìyá a rẹ̀ tí ń rẹ̀ ẹ́. A ti rí oríṣirísi àpẹẹrẹ ibi tí ète yì í ti fi ìdí múlẹ̀, pàápàá jù lọ ní àwọn ilé ẹ̀kọ́ fún àwọn ọmọ Yorùbá. Àwọn olùkọ́ni ń kọ àwọn ọmọ wa láti tẹnu mọ́ sísọ èdè e Gẹ̀ẹ́sì, kí wọ́n sì pa èdè abínibí i Yorùbá tì, kí wọ́n sọ èdè e Yorùbá di igbá a pàńkàrà, èyí tí wọn ó má a fi kólẹ̀. Irú ìwà ajogun yì í ń ṣe ìpalára fún ìwadìí fíni-fíni sí ìtumọ̀ àti ìdí abájọ àṣà, ìmọ̀, ìrírí, àti ìṣe àwọn Yoruba. Eléyìí ni ó mú kí Baba Rowland Abíọdún sọ wípé a ò gbọdọ̀ fi iná sí orí òrùlé kí á sùn lọ—bí a ó tilẹ̀ fi ejò sórùlé kí á na ẹ̀yìn. Lẹ́hìn àádọ́ta ọdún tí Baba Abíọ́dún ti ń ṣe iṣẹ́ ìwádìí sí ìtumọ̀ àṣà ọnà àti iṣẹ́ àwòrán àwọn Yorùbá, wọ́n ṣe àkíyèsí wípé èdè e Gẹ̀ẹ́sì tí a fi ń túmọ̀ iṣẹ́ ọnà a Yorùbá kò wúlò fún àyẹ̀wò ojú inú tí ó péye fún ìdánilẹ́kọ̀ọ́ lórí ọ̀rọ̀ àṣà, ẹwà àti ìṣe àwọn Yorùbá. Ní ọdún 2014 ni Baba Abíọ́dún, tí wọ́n jẹ́ ọ̀jọ̀gbọ́n àgbà in Amherst College, kọ ìwé e gbàkan-gbìì tí wọ́n pe orúkọ rẹ̀ ní Yoruba Art and Language: Seeking the African in African Art. Láti ìgbà tí ìwé yì í ti jáde, ẹnu kò sìn lára rẹ̀, bí i ti afọ́kèéèmù. Ìwé tí Bàbáà wa Rowland Abíọdún kọ ni à bá pè ní Ẹlẹ́nu Rírì ló Lààmù Ìyá a Rẹ̀.[1] Kàyééfì ni ó jẹ́ wípe´ èdè gẹ̀ẹ́sì, faransé ati potokí fẹ́ ẹ́ dọ́gbọ́n fi èdè e wọn gba iṣẹ́ ọnà àwa aláwọ̀ dúdú lọ́wọ́ ọ wa. Bí kò bá sì ní ìdí, obìnrin kì í jẹ́ Kúmólú. Ohun tó ṣe ilá tílá fi kó, òun ló ṣe ikàn tó fi wẹ̀wù ẹ̀jẹ̀. Ohun tó dé tí ó fi jẹ́ wípé èdè gẹ̀ẹ́sì àti èdè àwọn aláwọ̀ funfun ni a fí ńtúmọ̀ iṣẹ́ ọnà àwa Káàárọ́-o-ò-jíire, àti iṣẹ́ ọnà àwọn èèyàn dúdú yìókù ní ilè Áfíríkà ní ìdí. Díẹ̀ nínú àwọn ìdí wọ̀nyìí ni mo fẹ́ mẹ́nu bà ní ṣókí nínú ọ̀rọ̀ ìṣáájú yìí. Kìí kúkú ṣe wípé àwa Yorùbá kìí tàkurọ̀sọ nípa iṣẹ́ ọnà àti àwòrán yíyà kí ó tóó di wípé àwọn èèbó dé sí orílẹ̀ èdè e wa. Àmọ́ láti ìgbà tí wọ́n ti dé, àtìpá àtìkúùkù ni èèbó fí fẹ́ fi èdè gba akátà lọ́wọ́ akítì. Bí a bá ti ibi ìṣáná kíyè ṣóògùn, a ó rí i dájú wípé èdè èèbó ò ṣeé ronú láì ṣ̀inà, tàbí já sí kòtò, tàbí ká kọlu gegele, bí a bá fẹ́ ẹ́ sọ òtító ọ̀rọ̀ lorii àṣà àti iṣẹ́ ọnà awon Yoruba. Gẹ́gẹ́ bí ohùn tí Baba Awíṣẹ Wándé Abímbọ́lá kọ́ wa nígbàa rèwerèwe, wọ́n ni, “Ohun tí ó bá jọ ara ni à á fií wéra; èèpo ẹ̀pà ó jọ pósí ẹ̀lírí.”[2] Èèbó sísọ ní gbẹrẹfu ò ṣeé tú àdììtú ọ̀rọ̀ tí a ta ní kókó, tí àwọn ọlọ́nà dì bíi iṣu àna sínú iṣẹ́ ọwọ́, iṣẹ́ ojú, àti iṣẹ́ẹ làákàyè, tí a ń pè ní ọnà ní èdèe Yorùbá. Tí a ò bá níí tan ara wa jẹ, kò sí bí a ṣe lè sọ ọ̀rọ̀ kó pọ̀ tó, kò níí kún inú agbòn. Kò sí bí a ṣe lè fi èdè èèbó ṣe àpèjúwe àti àròfọ̀ tí ó lè múná dóko fún àǹfààní ìtumọ̀ ọnà àwọn Yorùba. Bàbá Làmídì Ọlónàdé Fákẹ́yẹ́, akọni nínú àwọn ágbégilére gbogbo àgbáyé, (kí Olódùmarè ó dẹlẹ̀ fún wọn), ni wọ́n sọ ọ̀rọ̀ ìjìnlẹ̀ kan nígbà tí a ń dá wọn lọ́lá pẹ̀lú ìwé kan tí mo ṣe olóòtú rẹ̀ ni ọdún 1988.[3] Bàbá Fákẹ́yẹ wo ìwé yìí nígbà tí mo gbé e fún wọn yẹ̀wò, wọ́n rẹ́rìín. Mo ní kíló dé, baba? Baba ni, “Mọyọ̀, ọ̀rọ̀ àtàtà bí ìṣọkúṣọ. Ẹ̀yin alákọ̀wé, ẹ rọra máa purọ́ ojúkorojú.” Mo ní, “Baba, kí lẹ rí?” Baba dáhùn, wọ́n ní, “Èétijẹ́ Mọyọ̀! Gbà ràn mí ti se wá á dẹlẹ́rù. Jẹ́jẹ́ ni mo gbẹ́giì ní òpómúléró mọja àlekàn. Taní wa mọ̀ wípé èèbó rẹpẹtẹ báyìí ḿbẹ́ nínú igi osè! Àmọ́ sá, gbẹ́nàgbẹ́nà ti gbẹ́ igi tán o. Ó ku ti gbẹ́nugbẹ́nu.” Mo dáhùn, mo ní, “Àkíìkà, baba.” Baba Fákẹ́yẹ wáá ṣí ìwé ọwọ́ ọ wọn, wọ́n ní, “Kí ni gbogbo èèbó gbẹrẹfu tọ́ ọ wáá kọ kalẹ̀ yìí fi jọ iṣẹ́ ọnà tí mo gbẹ́?” Mo ní, “Baba, ó kúkú jọra, lójúu tèmi o.” Babá rẹ́rìín kèé-kèé. Babá ní, “Sé gbogbo èèbò inú ìwé yìí ṣeé túmọ̀ sí èdè Yoruba?” N ò ronú lẹ́ẹ̀mejì tí mo fi fọhùn wípé, “Áwù, ṣebí kí wọ́n kàn túmọ̀ rẹ̀ lásán láti èdè Òyìnbó sí Yorùbá ni.” Baba ní, “Mọyọ̀, kò rí bẹ́ẹ̀. Èdè èèbó kọ̀ jọ Yoòbá o. Bí èèbó bá ṣeé pòwe, ṣé ó ṣeé pọfọ̀? Bí ẹnà, bí ògèdè, bí àyájọ́, bí i èrèmọ̀jé ńkọ, ṣé ẹ lè fi èèbó ki oríkì ìdílé?” Mo dáhùn, mo ní, “Ó kúkú ṣe é ṣe, baba. Ní Amẹ́ríkà, wọ́n ti ń fi Òyìnbó dáfá.” Baba Fákẹ́yẹ ní, “Bó bá rí bẹ́ẹ̀, kí ni “Ilẹ̀ẹ káàárọ̀, o ò jíire” ní èdèe èèbó?” Ìgbá yìí ni mo tó mọ̀ ibi tí baba ń lọ, láì mọ ibi tí babá ti ḿbọ̀. Bí èdèe Yorùbá ò ti lè paradà lóòró dí èèbó, bẹ́ẹ̀ náà ni èèbó ò leè paradà di Yorùbá. Bí a bá ní ká dán an wò, a ò ní rí eégún mọ̀, mọ̀rìwò lásán ni aràn ojú ó máa jẹ. Èkíní ni wípé èdè àti àṣà Yorùbá, Táyé àti Kẹ́hìndé ni wọ́n jẹ́. Bí ọ̀̀kán bá ti yẹ̀bá, ère ìbejì ni ó kù, èjìré ará Ìṣokùn ti relé ojú ọlọ́mọ ò tó o. Gẹ́gẹ́ bí Baba Fákẹ́yẹ ti wí, ẹní bá ń fi èdè èèbó túmọ̀ ọnà Yorùbá, ó ti ya Táyé kúrò lọ́dọ̀ Ọmọ́kẹ́hìndé. Àtamọ́ mọ́ àtamọ̀ ni ó kù, àfi bí Baba Fákẹ́yẹ bá jẹ́ ọ̀gbẹ̀rì nípa iṣẹ́ ọnà àwọn Yorùbá. Èkejì ni wípé, gbogbo èdè ni ó ní ìdí àbájọ tí ó yàtọ̀ sí ara a wọn, tí ògbẹ̀rì ò mọ̀. Ìdí abájọ èdé dà bí òògùn tí ọmọdé rí tí ó wá ń pè ní ẹ̀fọ́. Bí a fi ewé èdè han àlejò, a ò gbọdọ̀ já a lé e lọ́wọ́; a sì leè já a lé e lọ́wọ́, kí á mọ́ sọ oọ́kọ tí ń jẹ́ fún un. Adífá fún àgbẹ̀ tó lóko, tí ò lọ́kọ́; bí okó bá kún ńkọ, kíni àgbẹ̀ yíò fi ro ó? Nítoríi kíní? Nítoríi lẹ́nà, lẹ́nà, là ń fọ èdè Yorùbá, gẹ́gẹ́ bí Baba Abíọ́dún ti wí nínú ìwé yìí. Baba Abíọ́dún ní ẹnà lo paradà tó dọnà; ọnà náà tún wá pawọ́dà, ó dẹnà, ó di ọ̀rọ̀ hùn-nù-hùn-nù. Kíni ẹnà tí ń bẹ nínú èdè gẹ̀ẹ́sì? Rìkísí ni. Alágbẹ̀dẹ èdèe gẹ̀ẹ́sì ò rí bébà ọnà Yorùba rọ. Bí ènìyàn bá ti bẹ̀rẹ̀ sí níí sọ èdè gẹ̀ẹ́sì, olúwa rẹ̀ ti kó sínú paḿpẹ́. Ẹ jẹ́ kí á ti ibi pẹlẹbẹ mú ọ̀ọ̀lẹ̀ jẹ, ká ti ibi ìṣáná kíyè sí òògùn. Kíni ìtumọ̀ “art” ní èdè Yorùbá? Ìbéèrè sákálá yìí kò kérémí rárá. Ní àkọ́kọ́, ìbéèrè yìí dàbíi ìgbà tí ènìyàn ń fi ẹran jẹ̀kọ. A lè wípé “ọnà” ni ìtumọ̀ “art” ní Yorùbá. Àmọ́ tí a bá fi làákàyè wo ìbéèrè náà, a ó rí i wípé inú pam̄pẹ́ ni ìbéèrè yì í ti ni sí. Kì í ṣe ìbéèrè tí ó wáyé rárá, nítorí ìbéèrè ẹ̀dẹ ni. Ìdáhùn tí ó yẹ ìbéèrè ẹ̀dẹ bẹ́ẹ̀ nìyíí: kíni ìdí tí àwọn Yorùbá fi ní láti ní ìtumò fún “art?” Ǹjẹ́ ẹnikẹ́ni ti bi àwọn gẹẹ́sì rí wípé kí ni ìtumọ̀ “Ìgunnu” ní èdèe Òyìnbó? Bí a bá ti bi ni wípé kíni ìtùmọ̀ “art” ní èdè Yorùbá, ó di wípé kí á wá má a fi ọwọ́ họrí, kí á má a wòkè, kí á má a làkàkà, nítorí pé ó dàbí ìgbà tí ó di dandan kí àwọn Yorùbá ní ìtumọ̀ fun “art” ní èdè abínibíi wọn. Àmọ́, tani ó ṣe òfin yìí wípé gbogbo àṣàkaṣà tí àwọn gẹ̀ẹ́sì bá ti dá ní ìmọ̀ràn, àwọn Yorùbá ní láti ní ìtumọ̀ fún, níwọ̀n ìgbà tí ó jẹ́ wípé ẹnìkan kì í ka irú ẹbọ bẹ́ ẹ̀ fún àwọn èèbò? Ohun tí ó fa irúfẹ́ ìrònú eléyìí ni wípé àwọn èèbò kọlọnáìsì àwọn Yorùbá. Mo mọ̀ọ́mọ̀ lo “kọlọnáìsì” ni.[4] Kíní ń jẹ́ “kọlọnáìsì” ní èdèe Yorùbá? Irọ́ funfun ni ó wà ní ìdí ọ̀rọ̀ ná à. Kókó inú ọ̀rọ̀ tí à ń pè ní “kọlọnáìsì” ni “kọ́lọ́nì.” Àwọn èèbó wá sí okoo baba à mi, wọ́n sọ ọ́ di “kọ́lọ́nìi” wọn. Ó dàbí ìgbà tí mo bá wo ẹ̀wù tí ẹ wọ̀ sọ́rùn báyǐ, tí mo wípé “Ewuu Mọyọ̀ nìyǐ.” Ńṣe ni ẹ ó wò mí tìyanu-tìyanu, tí ẹ ó sọ wípé, “Àbí o ti mu ṣẹ̀kẹ̀tẹ́ yó ni Mọyọ̀ṣọ́rẹ?” Ṣùgbón nítorí wípé èdèe gẹ̀ẹ́sì ni èèbó lò, tí wọ́n pe ilé e baba wa ní “kọ́lọ́nì,” ọ̀rọ̀ náà ò yé wa wípé ilé e baba wa kì í ṣe kọ́lọ́nì baba ńlá a wọn. Àmọ́ torí wípé gírámọ̀ọ gẹ̀ẹ́sì ni wọ́n ń sọ, kọ̀ pẹ́ kò jìnnà, tí wọ́n fi di “kọlọnáísà” tí ń ṣe “kọlọnaísésàn,” tí àwa ẹrú Ọlọ́run ná à sì di èrò tí wọ́n “kọlọnáìsì.” Àwọn akọ̀wée wa sì ti bẹ̀rẹ̀ sí níí kọ ìwé lóríi “positi-kòlóníá sitọdì.”[5] Ọ̀rọ̀ ná à wá di ìtàn àìtètèmólè, olè ń sá lọ! Láti ìbẹ̀rẹ̀ ni ó yẹ kí á tí sọ fún èèbó wípé, “Alàgbà, ṣé kìí ṣe wípé ẹ mu sìgáa kùkúyè? Ilée baba tèmi kì í ṣe ‘kọ́lọ́nì’ rẹ òo.” Gbogbo èmi ni “positi-kòlóníá sitọdì” ò tilẹ̀ níí wáyé, tàbí kí ó ní ìtumọ̀ kankan. Èdè òyìnbó ni ó dá “kọ́lọ́nì” sílẹ̀ níbi tí kò sí ǹkan tí ó ń jẹ́ bẹ́ẹ̀. Òun náà ni ó sì fa wípé a wá á bẹ̀rẹ̀ sí í ṣe “positi-kòlóníá sitọdi”̀ lọ́jọ́ òní. Irọ́ ní ń jẹ́ bẹ́ ẹ. Ṣùgbọ́n irọ́ yìí yíò jọ òótó bí a bá ń fi èdè Òyìnbó ronú. Ìdí rè é tí ọmọ Yorùbá kò gbọdọ̀ má a fi èdè èébó ronú, tí ò bá fẹ́ kó sí kòtò. Àrosọ́dọ̀ ni ọkọ́ èdè Òyìnbó ń roko. Onírúurúu rìkísí àti àrosọ́dọ̀ ni èébó ti fi ọkọ́ èdèe wọn ro ní ilẹ̀ Afirika. Wọ́n kọ́kọ́ wò iṣẹ́ ọnàa Áfíríkà sùn-ùn, wọ́n bẹ̀rẹ̀ pẹlu “pìrìmítífú art.” Wọ́n kọ̀wé lọ jáǹtì rẹrẹ lóríi “pìrìmítífú art.” Paul S. Wingert (ní 1962)[6] ati Douglas Newton (ní 1978)[7] kọ ìwé bàm̀bà-bamba láti wípé “pìrìmítífú art” ni àwa ènìyàn-an Áfíríkà ń ṣe; láìpẹ́ wón ní iwa ìkà ni àwọ́n ń hù bí àwọ́n bá ń pe iṣẹ́ Áfíríkà ni “pìrìmítífú art,” àti wípé “tíráíbálí art” ni àwọn yíò má a pè é. Láìpẹ́ yìí ni Jean-Baptiste Bacquart ṣe ìwé aláràbarà lóríi pípe iṣẹ́ ọnàa Áfíríkà ní “tíráíbálí art,” tí ó fi ọ̀kẹ́ àìmooye àwòrán ṣe lọ́ṣọ̀ọ́.[8] Àmọ́ kè è sú wọn òo. Wọ́n tún wò lọ sàkùn, wọ́n ní àwọn ó bẹ̀rẹ̀ sí má a pe iṣẹ́ Áfíríkà ni “tiradíṣánná art.” Alàgbà John Picton, ní ọdún-un 1992,[9] ṣe ọ̀pọ̀lọpọ̀ àlàyé wípé kò bójú mu láti pe iṣẹ́ ọnàa Áfíríkà ní tiradíṣánná art. Àmọ́ bí aráyé bá gbọ́, wọn ò gbà. Wọn ò yéé pe iṣẹ́ẹ Áfíríkà ní tiradíṣánná art. Èèbó mìíràn a pè iṣẹ́ Áfíríkà ní ìsìtóríká art. Tàbí kílásíká art. Ọ̀rọ oókọ tí wọ́n ó máa pe iṣẹ́ Áfíríkà ti wáá dàrú bí ẹsẹ̀ẹ télọ̀. Kò tilẹ̀ yé àwọn èèbó mọ́; bí ó ṣe wu kówȧ ni kálukú ti ń ṣe. Aṣọ ò bá ọmọ́yẹ wọn mọ́. Ó ti rin ìhòhò wọjà. Ohun tó ṣe ni ní kàyéfì ni wípé àwọn ọ̀mọ̀wé ilẹ̀ Áfíríkà naa ti wá ń fi ọkọ́ èdè gẹ̀ẹ́sì roko sí ọ̀dọ̀ àwọn Òyìnbó; wọ́n sọ ọkọ́o tiwọn sígbó, won ò lè dá inú rò mọ́. Bí èèbó bá ti wí náà ni ó tẹ́ won lọ́rùn. Bí èèbó bá ní “Jókǒ,” wọn a jókǒ; “dìde,” wọn á dìde, “lósǒ,” wọn á lósǒ. Ṣebí èdè èèbó ni wọ́n ń sọ; àṣà èèbó ni wọ́n ń dá. Elédùà má sọ wá di ajá èèbó. Kò pẹ́ kò jìnnà, èèbó tún wípé abala kan nínú àwọn ayàwòrán ilẹ̀ẹ Áfíríkà yàtọ̀ pátápátá sí àwọn tí àwọ́n sọ ni “tiradíṣánnà,” nítorípé àwọ́n abala tí àwọ́n yà sọ́tọ̀ yìí lọ sí ilé ẹ̀kọ́ ìyàwòrán. Ṣé ogunlọ́gọọ èèbó ò kúkú gbà pé àwọn tí wọ́n kà kún tiradíṣánná lọ sí ilé ẹ̀kọ́ ìyàwòrán. Èèbó bá bẹ̀rẹ̀ sí í tún pe abala yìí ní kọ̀ǹtẹ́ḿpórárì. Bí ó bá wù wọ́n, wọn a tún pe abala yìí ní mọ́dáànì (modern). Wọn a fọ èèbo títí bí ọ̀pẹ́ẹ̀rẹ̀, láì mú iná dóko. Kì í kúkú ṣe wípé ìwà ìkà nìkan ni ìdí abájọ tí ọ̀pọ̀lọpò àwọn Èèbó fi ń dá àbá a gbàraǹmí dẹlẹ́rù. Ogunlọ́gọ̀ ìgbà, bí àáyá bá ní kí òún tún ojú ọmọ ṣe, ìka níí tì bọ̀ ọ́, tí ojú yíò wá á di yíyẹ̀. Ó mú mi níran ikú u ọ̀mọ̀wé John Pemberton III, ẹni tí ó ṣaláìsí láìpẹ́. Mo ṣe alábǎpàdé wọn ní Ilé Ifẹ̀ ni 1984, ní ibi tí wọ́n ti ń fi gbogbo ara ṣe iṣẹ́ ìwádǐ pẹ̀lú u Bàbá Fakeye. Bi Pemberton tí ń nàró ni wọ́n ń kúrú láti ya fọ́tò pẹ̀rẹ̀-pẹ̀rẹ̀, tí wọ́n ń fi pẹ́ẹ̀nì hàǹtúrú ọ̀rọ̀ sórí ewé, tí wọ́n ń bèèrè àlàyé, tí wọ́n ń fi aṣọ nujú, tí òógùn sì bò wọ́n, bí wọ́n ṣe ń sọ́ Baba Fákẹ́yẹ, ẹni tí ń fẹran jẹ̀kọ gbẹ́ Osée Ṣàngó. Jẹ̀lẹ́ńkẹ́ ni Baba Fákẹ́yẹ jókǒ, tí wọ́n ń rẹ́rǐn múṣẹ́ lẹ́nu iṣẹ́, láì tilẹ̀ wojúu Pemberton tí ó ti ilẹ̀ Amerika wá á ṣe iṣẹ́ ìwadǐ ní Ilé Ifẹ̀. Àmọ́ ṣá nígbàtí mo ka àròkọ tí Pemberton kọ sínú ìwé àkójọpọ̀ àwòrán kan tí orúkọ̀ rẹ̀ ń jẹ́ Art and Oracle: African Art and Rituals of Divination, ògẹ̀dẹ̀ dúdú ni, kò yá bù sán.[10] Alákọ̌kọ́, emi ni ìtumọ̀ oókọ ìwé yǐ ní Yorùbá? Kí ní ń jẹ́ oracle, rituals àti divination ní ojúlówóo Yorùba? Láìsí àní-àní, Ọ̀mọ̀wé Alisa LaGamma, olóòtú àkójọpọ̀ àwòrán wọ̀nyí láti ilẹ̀ èèyàn dúdú) ń fi gẹ̀ẹ́sì ronú ni nígbàtí ó ṣa àwọn ère inú ìwé yǐ jọ. Ọkọ́ọ gẹ̀ẹ́sì ni wọ́n fi ro gbogbo oko tí ḿ bẹ nínú iwe àkójopọ̀ yǐ. Láti ìbẹ̀rẹ̀ títí dé òpin, ìwé yǐ kò yọ obì lápò, bẹ́ẹ̀ ni kò wú ni lórí tí a bá ń fi sùn-nù-kùn ojúu Yorùbá wò ó. Artifact, aesthetic qualities, ancestral spiritual realm, figurative àti gbogbo kókó ọ̀rọ̀ tí ḿ bẹ ní ojú ewé kǐnní nìkan ti tó láti mú inú run ọmọ Yoòbá tí ń fi èdè abínibí ronú. Kíni làbárìi “Dynamic Devices: Kinetic Oracles?” Kò lórí, kò nídǐ. Iconography, pluralistic vision, visual metaphor, human protagonists, abstraction, realism, àti àwọn ìkòkò ọ̀rọ̀ yìókù tí ḿ bẹ nínú ìwe yǐ kò se iṣu jinna ní èdèe Yorùbá. Gbogbo pálapàla yìí ni alàgbà Rowland Abíọ́dún rí, tí wọ́n fi wípé, họ̀ọ́wù: bí a kò bá mọ ibi a ń lọ, ó ṣáà ní ibi tí a ti ḿbọ̀! Baba Abíọdu̇n ní, bí a bá ń sunkún à má a ríran. Ṣe bí àwa Yorùbá ní èdè wa tí a fi ń túmọ̀ àwọn iṣẹ́ ọnàa wa? Ṣe bí àwọn ọ̀mọ̀wé bíi Ọ̀jọ̀gbọ́n Àgbà Ọlásọpé Oyěláràn ti kọ́ wa láti kọ èdè Yorùbá sílẹ̀ pẹ̀lú ìrọ̀rùn?[11] Àbí èèdì fẹ́ mú alásọ kan ni? Ṣe bí Yorùbá ní òwe, àdììtú èdè, orin, àlọ́, ìtàn, ìyẹ̀rẹ̀, èrèmọ̀jé, àyájọ́, ògèdè, àti orísirísi ẹwà èdè tí ó jẹ́ atúmọ̀ fún àwọn iṣẹ́ ọnà wọ̀nyí? Kí ló wá fa réderède bíi “pìrìmítífú, tíráíbálí, tiradíṣánnà, ìsìtóríká, kílásíká, kọ̀ǹtẹ́ḿpórárì, mọ́dáànì” àti gbogbo játijàti báun? Èése tí àwọn èèbó tí wọ́n mọ ìyá Ọ̀ṣọ́ ju Ọ̀ṣó wá ń dá orin, tí àwa ọ̀mọ̀wée Yorùbá ná à sì ḿ bá wọn gbè é, bí ẹni tí kò mọ ojú, tí kò mọ ara? Baba Abíọdún ní, ìka tí ó bá tọ́ sí imú la a ń fi ro imú. A kìí toríi gbígbó pajá. A kìí toríi kíkàn pa àgbò. Ẹnìkan kìi toríi wérewère pa òbúkọ. Élẹ́nu rírì ni ó ni ààmù ìyáa rẹ̀. Èdè, àṣà àti ìwàa Yorùbá ni ó bí iṣẹ́ ọnàa Yorùbá. Ẹní bá bí ni là á jọ. Baba Abíọdún ni, ó tó gẹ́ẹ́. Alubàtá kì í dárin. Ẹnìkan ò gbọdọ̀ gbé ọmọ Ọbà fún Ọ̀ṣun. Díẹ̀ ninu àwọn ìdí abájọ nìyíi tí Baba Abíọdún fi kọ ìwé tí gbogbo àgbáyé ńkà tí wọ́n ń mirí, tí a sì péjọ jókǒ láti yẹwò ní ọjọ́ òní. Baba Abíọ́dún kì í fọhùn, wọ́n ti ìka bọ̀ wọ́n lẹ́nu ni. Ọ̀rọ̀ ló kó mokó morò dé. Ewé àti egbò tí ń bẹ nínú èdè e Yorùbá ni a fi ki àgbo tí ń bẹ nínú iṣẹ́ ọnà àwọn Yorùbá, gẹ́gẹ́ bí Baba Abíọ́dún ṣe kọ́ wa nínú ìwé tuntun yì í. Ìwée Baba Abíọ́dún rán ni létí orin tí akọrin olóhùn arò Ijẹ̀ṣà, Joni Haastrup, kọ ní ǹkan bí ogójì ọdún sẹ́hìn. Baba Haastrup la ẹnu kótó, wọ́n ní: Ẹ má jẹ́ wọn ó kọ́ wa L’áṣà ilẹ̀ ẹ wa ò Àṣà tí a ti mọ̀ Láti ọjọ́ aláyé ti dáyé Òhun lẹ fẹ́ ẹ́ kọ́ wa A ti mọ̀ ọ́ jù yín lọ. Àwọn irúnmọlẹ̀ tí wọn ti òkè ọ̀rún sọ̀ kalẹ̀ wá sáyé ni ó ṣa ogunlọ́gọ̀ egbò wọ̀nyín mọ́ ewé láti fi pe ọ̀rọ̀ tí ó dá èdè e Yorùbá sílẹ̀. Bí wọ́n bá sì fa gbùrù ewé kan, fífà ní í fa igbó ewé mìíràn, a dá Ifá fún èèbó o Gẹ̀ẹ́sì tí ó fẹ́ fi èdè àjòjì pe oríkì iṣẹ́ ọnà àwọn Yorùbá, tó wá ń fi omi ojú ṣògbérè akọ. Ó wọrun yànyàn bí ẹni tí ò ní í kú mọ́ láyé, èèbó kọtí ọ̀gbọn-in sẹ́bọ. Èèbó ni Gẹ̀ẹ́sì pàṣẹ pé kí àwọn Yorùbá má a sọ, kí wọn ó sọ èdè abínibí wọn nù. Baba Abíọ́dún ni “Èèwọ̀ ni, èèdì kì í mú aláṣọ kan, kó bọ́ ọ.” Ijó ni Baba Abiodun ni kí awon Yoruba ó má a jó, ayọ̀ ni wọ́n ní ki won o má a yọ̀. Pẹ̀lú ìwé tuntun yì í, Baba Abíọ́dún ti fi bàtá kọrin fún gbogbo àwọn Yorùbá; wọ́n ní: Ojú lọ̀rọ́ wà, ètè kọ́ Ojú lọ̀rọ́ wà, ète lẹnu Ojú lọ̀rọ́ wà, ète lètè Ojú lọ̀rọ́ wà, ète lẹnu Kọ̀wékọwúrà Abimbola, Wande. 1975. Ed, Yoruba Oral Tradition (Ile-Ife: Department of African Languages and Literatures, University of Ife. Abiodun, Rowland. 2014. Yoruba Art and Language: Seeking the African in African Art. New York: Cambridge University Press. Bacquart, Bacquart. The Tribal Arts of Africa: Surveying Africa’s Artistic Geography. London: Thames and Hudson, 2002. Bamgbose, Ayo. Yoruba Orthography: A Linguistic Appraisal With Suggestions for Reform. Ibadan: Ibadan University Press, 1965. Bascom, William R. 1973. African Art in Cultural Perspective. New York: Norton. Cornet, Joseph. 1971. Art of Africa, Treasures from the Congo, translated by Barbara Thompson. London: Phaidon. Blier, Suzanne Preston. 2015. Art and Risk in Ancient Yoruba: Ife History, Power, and Identity c. 1300. New York: Cambridge University Press. Drewal, Henry, and Pemberton, John, with Abiodun, Rowland. 1989. Yoruba: Nine Centuries of African Art and Thoughts. New York: Center ofAfrican Art and Harry N. Abrams. Fagg, William, and John Pemberton. 1982. Yoruba Sculpture of West Africa, edited by Bryce Holcombe. New York: Knopf. Joint Consultative Committee on Education. 1974. Revised Official Orthography for the Yoruba Language: Yoruba orthography. Lagos: The Committee. LaGamma, Alisa, and Pemberton, John. 2000. Art and Oracle: African Art and Rituals of Divination. New York, N.Y. Metropolitan Museum of Art Metropolitan. Nardo, Don. 2010. The European Colonization of Africa. New York: Morgan Reynold, 2010. Newton, Douglas. 1978. Masterpieces of primitive Art. New York: Knopf. Okediji, Oladejo. 1969. Àjà Ló Lẹrù. Ibadan: Longman Nigeria Limited. Olajubu, Oludare. 1972. Àkọ́jọpọ̀ Iwì Egúngún. Ibadan. Longman Nigeria Limited. John Picton, Picton, John. “On the Invention of ‘Traditional’ Art,” in Moyo Okediji, ed., Principles of `Traditional’ African Culture. Ibadan: Bard Book. Oyelaran, Olasope. 1977. “Linguistic Speculations on Yoruba History.” Seminar Series, vol. I, Part II. Ile-Ife: Department of African Languages and Literatures, University of Ife: 624-51. Wingert, Paul S. 1962. Primitive Art: Its Traditions and Styles. New York: Oxford University Press. Young, Crawford. 2012. The Postcolonial State in Africa: Fifty Years of Independence, 1960–2010. Madison: University of Wisconsin Press. [1] See Rowland Abiodun, Yoruba Art and Language: Seeking the African in African Art, (New York: Cambridge University Press, 2014). [2] Èkejì òrìṣà ni Awíṣẹ Àgbáyé Wándé Abímbọ́lá jẹ́ nínú ẹ̀kọ́ èdèe Yorùbá. N kò lè gbàgbé láíláí ní ọjọ́ kan nínúu kíláàsìi ti Yunifásitì Ilé Ifẹ̀, ní ọdún un 1973, tí Awíṣẹ ń kọ́ wa ní Ifá, tí babá sọ wípé, “Géésù Kirisì, àbí ẹ ti ń pè é….” Ọmọ ọdún mẹ́tàdínlógún ni mo jẹ́ nígbà náà. Ẹ̀rǔ bà mí nígbà tí Awíṣe fọhùn yìí. N kò gbọ́ irúwá ọ̀rọ̀ báyìí rí, gẹ́gẹ́ bí ẹni tí wọ́n ti fi ẹ̀sin àwọn Èèbó pa ní iyè lati pínnísín. Ṣe ni mo rò wípé àrá yíò sán lójijì láti pa gbogbo àwa tí a wà nínúu kíláàsì ná à. Baba Abímbọ́lá kàn ń dá obì jẹ ni, bí wọ́n ṣe ń kì wá láyà, tí wọ́n sì ń kọ́ wa ní àṣà, òrìṣà, àti ìlànà àwọn Yorùbá. Mo ríbá, mo ríbà o, Awíṣẹ Àgbáyé, ọmọ baba afàdá ọwọ́ ẹ pàjakùmọ̀. [3] Moyo Okediji, ed., Yoruba Images; Essays in Honour of Lamidi Fakeye, (Ile Ife: Ife Humanities Society, Obafemi Awolowo University, 1988). [4] Don Nardo, The European Colonization of Africa, (New York: Morgan Reynold, 2010). [5] Crawford Young, The Postcolonial State in Africa: Fifty Years of Independence, 1960–2010, (Madison: University of Wisconsin Press, 2012). [6] Paul S. Wingert, Primitive Art: Its Traditions and Styles, (New York: Oxford University Press, 1962). [7] Douglas Newton, Masterpieces of primitive Art, (New York: Knopf, 1978). [8] Bacquart, Jean-Baptiste. 2002. The Tribal Arts of Africa: Surveying Africa’s Artistic Geography. London: Thames and Hudson. [9] John Picton, “On the Invention of ‘Traditional’ Art,” in Moyo Okediji, ed., Principles of `Traditional’ African Culture, (Ibadan: Bard Book, 1992). [10] Alisa LaGamma, and John Pemberton, Art and Oracle: African Art and Rituals of Divination, (New York: N.Y. Metropolitan Museum of Art Metropolitan, 2000. [11] Ayo Bamgbose, Yoruba Orthography: A Linguistic Appraisal With Suggestions for Reform, (Ibadan: Ibadan University Press, 1965); Joint Consultative Committee on Education, Revised Official Orthography for the Yoruba Language: Yoruba orthography, (Lagos: The Committee, 1974). Ọ̀jọ̀gbọ́n Ọlásọpé Oyěláràn ni wọ́n kọ́ mi ní ìkọsílẹ̀ èdèe Yorùbá ní Yunifásítì Ile Ife lati 1973 titi di 1977; mo ríbà o.", "category": "Àpilẹ̀kọ"}
{"url": "https://atelewo.org/e%cc%a9rin-arintakiti-lekiti-kayo%cc%a3de-akinwumi/", "headline": "Ẹ̀rín Àríntàkìtì L’ékìtì | Káyòdé Akínwùmí", "content": "È̩RÍN ÀRÍNTÀKÌTÌ L’ÉKÌTÌ Ìpínlè̩ Èkìtì jé̩ ò̩kan pàtàkì lára àwo̩n ìpínlè̩ t íÌjo̩ba Ológun dásílè̩ ní 1996 lábé̩ ìs̩è jo̩ba Ò̩gágun Sanni Abacha. Láti ara ìpínlè̩ Oǹdó ijó̩un niwó̩n ti s̩è̩dá ìpínlè̩ Èkìtì. Yàtò̩ sí pé Èkìtì jé̩ilè̩ tó lé̩tù lójú, èyí tó farahàn nínúu bíwó̩n ti ńsis̩é̩ àgbè̩ tó níbè̩ àti àwo̩n òkè tóyí ìpínlè̩ náàká, Èkìtì tún gbajú gbajà gé̩gé̩ bí ìpínlè̩ tóní àwo̩n ò̩mò̩wé jù níilè̩ Yorùbá. Àmó̩ ju gbogbo è̩ lo̩, ohun tí ó mú Èkìtìdi ìpínlè̩ àpèwááwò lé̩nu ló̩ó̩ló̩ó̩ yìíni ò̩rò̩ òs̩èlú wo̩n. Ní o̩dún 1999 tí Nàìjíríà padà sí ètò ìjo̩ba àwarawa, ìpínlè̩ Èkìtì, pè̩lú àwo̩n ìpínlè̩ Ìwò̩-oòrùn Gúsù Nàìjíríà yòókù dìbò fún àwo̩n olùdíje e̩gbé̩ Alliance for Democracy. Níyì Adébáyò̩ ni gómìnà Èkìtì ní sáàyí. Ìgbà tó di 2003, tí e̩gbé̩ òs̩èlú PDP gba àwo̩n ìpínlè̩ Ìwò̩-oo­­̀rùn Gúsù ló̩wó̩ AD (àfiìpínlè̩Èkó), Ayò̩délé Fáyòs̩e di gómìnà Èkìtì. Sáà yìí ganni a lè so̩pé ìran òs̩èlú ìpínlè̩Èkìtì bè̩rè̩ síí dùn-únwò. Nío̩dún 2005 ni Àjo̩ tó ń gbógun ti ìwàìbàjé̩ nídì íìs̩úná (EFCC) gbé Gómìnà Fáyòs̩e lo̩síilé-e̩jó̩lórí è̩sùn lílu ìlú ní jìbìtì owó tó lé ni bílíò̩nù kan Náírà pè̩lú ètò ò̩sìnadìe̩. Ìgbà tó di o̩jó̩ ke̩rìndínlógún os̩ù ke̩wàá o̩dún 2006, ilé ìgbìmò̩ as̩òfin ìpínlè̩ Èkìtì yo̩ Fáyòs̩e àti igbákejì rè̩ nípò. Olóyè Friday Adérè̩mí tíís̩e abe̩nugan ilé ìgbìmò̩ as̩òfin ìpínlè̩ náà gba ìs̩àkoso gé̩gé̩ bíi adelé gómìnà. Àtunbò̩tán èyíni bí Ààre̩ nígbà náà, Olóyè Olús̩é̩gun O̩básanjó̩ s̩eso̩ ìpínlè̩ Èkìtì di ìpínlè̩ pàjáwìrì ní o̩jó̩ kejìdínlógún os̩ù ke̩wàá o̩dún 2006 kannáà. Èyí jé̩ ohun ìyàlé̩nu torí kòsí ohun tó­­­­­­­jo̩ rúkè rúdò ní ìpínlè̩náà, àfi bíi sinimá àgbéléwò apanilé̩rìn-ín. Ò̩gágun-fè̩yìntì Olúrìn ni olùs̩àkóso tí ìjo̩ba àpapò̩ yàn sí ìpínlè̩ Èkìtì, ósì di ipò náà mú títí di os̩ù ke̩rin o̩dún 2007 tí Tó̩pé̩ Adémilúyì di adelé gómìnà títí Olús̩é̩gun Òní tí ódíje tó sì wo̩lé lábé̩ àsìá e̩gbé̩ òs̩èlú PDP fi gba ìjo̩ba ní o̩jó̩ ko̩kàndínló̩gbò̩n os̩ù karùn-úno̩dún 2007. Olùdíje lábé̩ àsìá AC, Ò̩mò̩wé Káyò̩dé Fáye̩mí kò f’ò̩rò̩ m’O̩ló̩run, ótako èsì ìbò nílée̩jó̩. Lé̩yìn o̩dún mé̩ta àjàkú akátá, àti àtúndììbò ní os̩ùke̩rin o̩dún 2009,ilé e̩jó̩ kotemilorun to kale si Ilorin da èsì ìbò tó gbé Òní wo̩lé nù, wó̩n sì kéde pé Fáye̩mí ló wo̩lé. O̩jó̩ ke̩è̩dógún os̩ù ke̩wàá 2010 nilé e̩jó̩ dá Fáye̩mí láre, o̩jó̩ kejì niwó̩n búrafún un gé̩gé̩bíi gómìnà ìpínlè̩ Èkìtì. Àmó̩s̩á o, o̩dún 2013 tíilé e̩jó̩ tógajùlo̩ lórílè̩ èdè yìi da e̩jó̩ tí S̩é̩gun Òní túnpè nù, ni ará tó ro̩ okùn tí aráro̩ adìe̩ Fáye̩mí àti àwo̩n ará ìpínlè̩ Èkìtì lórí e̩ jó̩ ojoojúmó̩. Ò̩rò̩ e̩jó̩ yìí àti ìdáláre Fáye̩míní 2010 kò jé̩kí ìdìbò gómìnà Èkìtì b’é̩gbé̩mumó̩. Os̩ù ke̩fà o̩dún 2014 ni àjo̩ tó ńs̩ètò ìdìbò fi ìbò gómìnà Èkìtì sí. Fáye̩mí ńdíje àtiwo̩lé lé̩è̩kansíi lábé̩ àsìá e̩gbé̩ òsèlú tuntun, APC. Láàrin 2006 sí 2014 náà, àgbò Ayò̩ Fáyòs̩e tótàdí mé̩yìn ti lo̩mágbárawá, òunsìni olùdíje lábé̩ àbùradà PDP. Ètò ìdìbò 2014 ò̩hún wáwà láàrin Káyò̩dé Fáye̩mí àti Ayò̩ Fáyòs̩e. Ojú iná kó̩ ni ewùrà tií hurunni Fáyòs̩e àti PDP fi ò̩rò̩ náà s̩e. Gbogbo ìjo̩ba ìbílè̩ mé̩rè̩è̩rìndínlógún tówàní ìpínlè̩ náà ló ti gbe̩ye̩ ló̩wó̩ Fáye̩mí. Tò̩húnnáà ò sì wulè̩ janpata, ókí Fáyòs̩e kú oríire. Àmó̩ e̩gbé̩ òs̩èlú rè̩ gbé ò̩rò̩ náà r’elée̩jó̩, níbi wó̩n gbé dá Fáyòs̩e láre. Nínú ètò ìdìbò síipò ààre̩ tó wáyé ní 2015, nínú èyí tí Ò̩gágun-fè̩yìntì Muhammadu Buhari ti fè̩yìn ààre̩ àná, Goodluck Jonathan bé̩lè̩, ìpínlè̩ Èkìtì nìkan ni e̩gbé̩ òs̩èlú PDP ti wo̩lé ní Ìwò̩-oòrùn Gúsù Nàìjíríà. Èyí, àti àwo̩n àríwísí Fáyòs̩è sí Buhari àti ìs̩èjo̩ba rè̩ so̩ ìpínlè̩ Èkìtì di ìpínlè̩ alátakòfún Ìjo̩ba àpapò̩. Bé̩è̩sì ré, ìjo̩ba àpapò̩ ń fi gbogbo ìgbàrán Fáyòs̩e létí àwo̩n e̩jó̩ ìwàìbàjé̩ tíkòtíì jé̩tán. Àmó̩ èyíkòturunlára rè̩, e̩nu rè̩kòrò̩ ó̩. Bóyá ógbà gbé pé ohun tíítánni o̩dún eegún. Kè̩rè̩kè̩rè̩, ètò ìdìbò gómìnà fún sáà mìíràn tún dé. Fáye̩mí tó ti gba is̩é̩ mínísítà lábé̩ ìjo̩ba Buhari tún padà wá láti díje lé̩è̩kan síi. S̩é Fáyòs̩e òsì le díjemó̩, lóbáfa igbákejì rè̩, Ò̩jò̩gbó̩n Olús̩o̩lá E̩lé̩ka kalè̩. E̩gbé̩ òs̩èlú méjèèjì, PDP àti APC lós̩ètò ìdìbò abé̩lé láti yan olùdíje. Fáye̩mí, tòun tà tìlé̩yìn ìjo̩ba àpapò̩ jáwé olúborí ní APC. Alátakò rè̩ ijó̩sí, tíwó̩n ti jo̩wàní APC báyìí, S̩é̩gun Òní túntako èsì ìdìbò abé̩lé yìí ní lée̩jó̩. Fáye̩mí tún jàrebò̩. Fáyòs̩e ní tirè̩ fo̩wó̩ tí E̩lé̩ka lé̩yìn bíi gba e̩ké̩ ti ńfo̩wó̩ tilé tíigba aláàmú ńfo̩wó̩tògiri, E̩lé̩ka náà s̩e bé̩è̩ jáwé olúborí ní PDP. Bíkò tilè̩ dùnmó̩ àwo̩n o̩mo̩ e̩gbé̩ ò̩hún kan nínú, tíwó̩n sì fi e̩gbé̩ ò̩hún sílè̩ bó̩sí APC. Ètò ìdìbò ò̩húnwá di ìfiga gbága láàrin ìjo̩ba àpapò̩, tó ti Fáye̩mí lé̩yìn àti alátakò wo̩n tí wó̩n ti ńwó̩nà àti pa lé̩nu mó̩, ìye̩nFáyòs̩e. Kò níyani lé̩nu pé a fé̩è̩ mágbó̩ ò̩rò̩kankan lé̩nu E̩lé̩ka fúnra rè̩, torí Fáyòs̩e gbé ò̩rò̩ ìbò náà lórí ju e̩ni tó ńdíje lo̩. Àpe̩e̩re̩ gbígbò̩ràndùn jue̩ní lò̩ràn lo̩ yìí ni bí Fáyòs̩es̩e ńfó̩nnu lórí ètò orí te̩lifísàn kan tíwó̩n pè ésí ló̩sè̩ tí ìdìbò náà wáyé. Dípòkó sò̩rò̩ lórí ohun tí E̩lé̩ka àti e̩gbé̩ PDP níí s̩e fún Èkìtì, ò̩rò̩ bós̩e wo̩lé ìbò gómìnà lé̩è̩mejì ò̩tò̩ò̩tò̩ ló ń so̩. Ò̩rò̩náà tilè̩ wá dórí góńgó ní o̩jó̩rú, o̩jó̩ ko̩kànlá os̩ù keje, o̩jó̩ mé̩rin sí o̩jó̩ ìbò, nígbà tí Fáyòs̩e bó̩sí ìta pè̩lú apá kíká àti o̩rùn ríró̩ àti omilójú. Àfi bí o̩mo̩ kékeré tí wó̩n gbà lóúnje̩. S̩é bé̩è̩ làpátas̩e ńdomi? Ohun tí Fáyòs̩e so̩ nipé àwo̩n o̩ló̩pàákògbérèégbè lós̩e bé̩è̩ na òun, óní ò̩kan gbá òun lójú, òmíràn fìdìí ìbo̩n gbá òun ló̩rùn. Taani òmò̩pé asunkún rojó̩, ilé níítú. È̩rín màdùn-únrín l’Ékìtì o. Tòun te̩nu è̩, o̩jó̩ ìdìbò pé. Oníkálùkù wá ń fi è̩sùn kan ra wo̩n. PDP ní APC ń jí àpótí ìbò gbé, pé wó̩n ń dún kokò mó̩ àwo̩n o̩mo̩ e̩gbé̩ àwo̩n, pé wó̩n ń fowó ra ìbò. APC ní PDP ń pín owó àti oúnje̩ fún àwo̩n olùdìbò. Nígbà tí ìdìbò ó fi tán, Fáye̩mí àti APC jáwéolúborí. Kódà, wó̩n fè̩yìn PDP bé̩lè̩ ní ìjo̩ba ìbílè̩ Fáyòs̩e. PDP ti ní àwo̩n ògbà, pé ìpàdé di ilé e̩jó̩. Àbí, a jé̩ pé ìrantúnkù tí a óríwò l’Ékìtì. Kòpé̩ lé̩yìn ìdìbò náà n iàwòrán tíkè̩è̩t ìo̩kò̩ òfuurufú pè̩lú orúko̩ Fáyòs̩e níbè̩. Ójo̩ pé ófé̩ lo̩fún ìsinmi lókèòkun. Àmó̩ àjo̩ tó ńgbógun ti ìwà ìbàjé̩ nídìíìs̩úná ti ńs̩ètòfúnun. Ìranòs̩èlú màdùn-únwò o. S̩ùgbó̩n kílèrè àwo̩n olùdìbò l’Ékìtì? Hùn, ibi erin méjì bá gbé ńjàni, koríko màkú ìró̩jú o. Àbí iboni wó̩n ròpé owó t íàwó̩n gbàní gbà ìbò ti wá. Owó Àbú kó̩ niwó̩n ní a fi ńs̩e Àbú l’álejò. È̩rín àrín tàkìtì ni l’Ékìtìooo. Káyọ̀dé Akínwùmí jẹ́ akẹ́kọ̀ọ́ Yorùbá ní Yunifásítì Ọbáfẹ́mi Awólọ́wọ́, ipele àṣekágbá. Káyọ̀dé fẹ́ràn ìtàn púpọ̀, a máa gbọ́ orin lọ́pọ̀ ó sì jẹ́ olùwòye lórí ọ̀rọ̀ tó ń lọ.", "category": "Àpilẹ̀kọ"}
{"url": "https://atelewo.org/iya-kogbereegbe-ati-omoge-oniwokuwo-lanase-hussein/", "headline": "Ìyá Kògbérèégbè àti Ọmọge oníwọ̀kuwọ̀ | ‘Lánasẹ̀ Hussein", "content": "Ìyá kogberegbe, ní gbogbo ara àdúgbò mọ ó si, àmọ́ ìyá èkó ni àwọn ẹbí ń pè é. Kii dá rìn lai si ìyá Dupẹ. Inú ọkọ danfo ni ìyá kogberegbe wà ní ìgbà tí ọmọbirin pupa tá ń wí yìí wọ’nù ọkọ̀̀. Ìbàdí rẹ ń gbọn rìrì nínú ṣòkòtò tí ó wọ̀, bẹ ẹ̀ sini ewu ọrùn rẹ̀ kò ju pépé bíi aṣọ aáyán lọ. Ipenpeju rẹ̀ kọ̀ọ̀kan fẹ́ ẹ̀ tó dì ní irun aláràmbárà. Àwọn èrò tí wá nínú ọkọ̀ kí ó tó o de, ìyá kogberegbe joko si ẹyin, bẹ́ẹ̀ sì ni ọmọbìnrin yìí joko sì àgá ìlà iwájú ìyá. Bí ó ti jókòó ní àṣírí tí ń bẹ ní ìdí adie rẹ tí tú. Gbogbo ara inú ọkọ̀ bẹ̀rẹ̀ sí í kún fún àwòrán oníhòòhò tí ọmọge ìgbàlódé yìí ń fún wọn wò. Bí ọkọ̀ tí ń já sínu galọọpu ni bẹ̀bẹ̀rẹ́ ìdí ìdí rẹ ń hàn sí. Bí gbogbo ara inú ọkọ̀ tí ń kún, ìyá kogberegbe dakẹ jẹ́ jẹ́ ní, bẹ́ẹ̀ ni ìyá Dúpẹ́ fi ọwọ tọ́ kogberegbe. Inú ìyá ru fún ìbínú, pẹ̀lú bí ọmọbìnrin náà ṣe sí ara silẹ. Ṣé bí wọn ní tomode òun laafii díwọ̀n tàgbà ni. A ṣe kìnnìún ìyá ń ṣọdẹ ni. Ọmọbìnrin tí a ń wí yìí tí ń ṣe àkíyèsí pẹ̀lú ikùn sínú àwọn ènìyàn inú ọkọ̀, bẹ́ẹ̀ lọ wun náà ń rún ara. Ó dìde láti fa ṣòkòtò rẹ̀ sókè, kí ó bo ìdí rẹ̀, ṣùgbọ́n kò bo ó dáadáa. Kí bá ti wá a mọ̀ kó má fà nkan kan. Bí ó ti tún dìde láti tún fà ni wàhálà bá bẹ silẹ. Ní ìyá kogberegbe bá yari. Mo mọ̀ pé ẹ bèèrè pé kí ni ó fà á? Ìyá kogberegbe lo bínú ó. ‘ó tíó’ ìyá gbá ọwọ ọmọbìnrin náà mú, ‘ó gbudọ faa rárá, mio ni gba ìyẹn rárá!’ ìyá bá yari. ‘Màmá, ẹ fi ṣòkòtò mi silẹ, àbí kí gaan lóde?’ ọmọbìnrin gba ọwọ ìyá mú pẹ̀lú ojú tí ó fi kó ìyá mọ́lẹ̀. Kí bá ti mọ̀ kó bẹ̀bẹ̀ kó tó di yánpọnyánrin máa lọ́wọ́ “Ṣé ojú rẹ ó sọnà fún ọ kí o tó wọ irú aṣọ yìí jáde ní, àbí ó ní gigi tí ó ó fi wo ara rẹ bí? Wá ní láti fii lẹ̀ bí ó ṣe wá, kí a mọ̀ pé ó ti ń fún wa ní ìran wò’. Gbogbo ara inú ọkọ̀ ò lé mú oro yii mọ́ra, nise ni wọ́n sọ erin d’orin ni wọ́n bá ń kọ ọ́. Bẹ́ẹ̀ ni ọmọbìnrin yìí ṣe fi ìbínú pariwo mo awakọ̀, pé kí ó sọ òun kalẹ̀. Ṣùgbọ́n ìyá kogberegbe ò fi lọ́run silẹ. “láró ń rò ja npo ọmú, ọmọ pọ̀, ó kòní ibi í rè’. Bi ìyá ṣé nfa ṣòkòtò náà l’ọmọbirin ọhun náà ń du kí pátá ohun má ja. “ìyá burúkú lẹ́yìn náà ‘ ọmọbìnrin òun náà ń dáhùn esi ọ̀rọ̀ ìyá. Ọ̀rọ̀ yìí di ìṣù ata yán-án yàn-án. Èrò tí pé bìbà, wọ́n ń patẹ ìran wíwò. Àwọn ará àdúgbò tí wọ́n mọ ìyá tí súre sì wọn, wọ́n ń bẹ ìyá kògberegbe pé kí ó fi ọmọbìnrin òun láṣọ ọ́ lẹ̀. A se ìyà ò tó ìyà ni kò ní dáa fún ẹni lumi, b’ọ́rọ̀ bá d’oju rẹ tán, yio di kini mo ṣe. Ní gbà tí ayé pé lè lórí, nlo bá fi ikúnlẹ̀ bẹ́ẹ, ló bá ń bẹ ẹ̀bẹ̀. ‘Èṣù fẹ b’ọ́ ọ gbé òní kò saaye, góńgó imú rẹ ńkọ́? Ó kò mọ orúkọ tó ń pè mí na? “IYA KOGBEREGBE!”, Àwọn ènìyàn pariwo. Ní báyìí ẹ̀rù tí ń bá ọmọbìnrin náà, fún bí àwọn ìyá wọ̀n yìí ṣe múra sì ọ̀rọ̀ tí kò tó oun a á y’ada bẹ́. Èsùó ọ̀rọ̀ tí padida ó ti wà ń lé ajá ọmọbìnrin náà. Ẹ̀kọ́ ńlá ni ìyá kogberegbe kọ ọ́ lọ́jọ́ náà. Mo mọ̀ pé yio sọ fún arọ́mọ́-dọ́mọ́ rẹ̀ nípa ohun tí ojú rẹ rí lesu pé ó wọ́ aṣọ tí ó mú akude bá àṣà ìmura Yorùbá. ‘Lanase Hussein jẹ́ ọmọ bibi ilẹ̀ Ìbàdàn, ní agbègbè Aremọ Ọ́ja’agbo. Ó jẹ́ akẹ́kọ̀ọ́ ni ilé ẹ̀kọ́ Fáfitì Ìbàdàn níbi tí ó ti ń kọ́ nípa ìmọ̀ èdè gẹ̀ẹ́sì. Ó jẹ́ Òǹkọ̀wé, akéwì àti olùkọ́ ni. Àwòrán", "category": "Àpilẹ̀kọ"}
{"url": "https://atelewo.org/igbeaye-baba-amope-olajumoke-omo-kolapo/", "headline": "Ìgbéayé Bàbá Àmọ̀pé | Ọlájùmọ̀kẹ́ ọmọ Kọ́lápọ̀", "content": "Mo ti pàdé ọ̀pọ̀ ènìyàn ní ìwọ̀n ọdún tí mo tì lò láyé, sùgbọ́n sàsà ni èyí tí ó nípa bíi bàbá Àmọ̀pé. Ọkùnrin mẹ́ta fúnra ẹ̀! Láti ìgbà tí mo ti wà ní ilé ìwé alákọ̀ọ́bẹ̀rẹ̀ ni mo ti máa ń gbọ́ ọ̀rọ̀ rẹ̀. Orísirísi ọ̀rọ̀ ni wọn máa ń sọ nípa rẹ̀. Wọ́n ní láràárọ̀ ni ó máa ń fi ìka ọwọ́ ìkókó panu, ẹ̀jẹ̀ aboyún ni ó sì fi ń wẹ̀. Àwọn míràn tún ní a máa di ejò, ẹni tí ó bá sì ti gbémì ti di ohun ẹbọ nù-un. Wọn a ní kí ọmọkọ́mọ má ṣe ta félefèle dé agbègbè rẹ̀. Ẹnu ò sì lè máa kun ènìyàn bẹ́ẹ̀ kí ó má sí òótọ́ díẹ̀ níbẹ̀. Ṣé gbogbo ará ìlú títí kan kábíèsí ni ó mọ̀ pé ajọ́mọgbé ni bàbá Àmọ̀pé. A máa yà mí lẹ́nu pé kò sí ẹnikẹ́ni tí ó gbé ìgbésẹ̀ láti dá a lẹ́kun. Ọ̀pọ̀lọpọ̀ gbọ́mọgbọ́mọ ni àwọn ará ìlú ti mú tí wọ́n sì ti dáná sun, kò yé mi ìdí tí tiẹ̀ fi yàtọ̀. Ó ní láti jẹ́ pé òògùn rẹ̀ lágbára gidi ni. Nígbà tí mo pé ọdún méje, a kó lọ sí ilé wa tuntun ní àdúgbò ireákárí ní ibi tí bàbá Àmọ̀pé ń gbé. Ìyá wa sẹ̀sẹ̀ sàìsì ni, ojoojúmọ́ sì ni àbúrò mi máa n pé òun rí wọn. Bàbá mi lérò pé bí a bá kúrò nínú ilé náà, yóò sinmi à ń rí òkú. Ní kété tí a débẹ̀ ni bàbá mi kó wa lọ sí ilé rẹ. Ọmọ rẹ̀ ni a bá, ó sì pè é sí ìta fún wa. Nígbà tí ó jáde, níse ni mo lanu. Láti ìgbà tí mo ti gbọ́ pé ajọ́mọgbé ni ni mo ti lérò pé èèyàn dúdú bíi èédú tí ó ní eyín pupa ni. Bàbá Àmọ̀pé dára, ẹ̀gàn ni hẹ̀ẹ̀. Ó dúdú lóòótó àmọ́ ó fi dúdú wuni, eyín ẹnu rẹ̀ sì funfun pìn-ìn. Ó rí lẹ́gẹ́lẹ́gẹ́, bíi ẹni tí atẹ́gùn le dànù. Kò jọ ẹni tí ó lè máa ṣe irú iṣẹ́ burúkú bẹ́ẹ̀. Bàbá mi ní “Àwa ni a sẹ̀sẹ̀ kó dé ile tuntun tí ó wà ní ẹ̀bá odò yẹn. Mo wá kì ọ́ nílọ̀ ni. Àwọn ọmọ méjéèjì yìí…”, ó nàka sí èmi àti àbúrò mi, “èèrà ò gbọdọ̀ rìn wọ́n o, mi ò sì gbọdọ̀ wá wọn tì.” Bàbá Àmọ̀pé rẹ̀rìn-ín músẹ́, o sì fi bàbá mi lọ́kàn balẹ̀: Ó ní kò sí ewu. Di òní yìí, mi ò mọ ohun tí ó ti bàbá mi lọ lérí sí i. Báyìí ni ọjọ́ ń gorí ọjọ́ tí a sì ń bá ìgbé ayé wa lọ. Àmọ̀pé àti àwọn àbúrò rẹ̀ a máa wá ilé wa wáá seré ní àsìkò ìsinmi. Ìlú èkó ni wọ́n ti ń ka ìwé. Wọ́n mọ èdè gẹ̀ẹ́sì dójú, ọ̀pọ̀ ìgbà ni wọ́n sì máa n ṣe olùkọ́ nínú eré tí a báa ń ṣe. Wọ́n a máa fúnnu mọ́ ọ̀rọ̀ bíi àwọn aláwọ̀ funfun. Tí a bá ṣe bojúbojú tán, á á sì tún se ‘ten ten’. Bí a ti wá jẹ́ ọ̀rẹ́ tó yìí, a ò dé ilé wọn. Kìí se pé a ò fẹ́ẹ́ lọ, sùgbọ́n bàbá mi kò gbàwá láyè. Ilé bàbá Àmọ̀pé ni ó kọ́kọ́ jóná lọ́sàn-án gangan. Ó ti jáde lọ ní àtàárọ̀, ó lọ ra àwọn èèlò ọjọ́ ìbí rẹ̀ tí ó fẹ́ẹ́ wáyé lọ́jọ́ kejì. Àtaya, àtọmọ, àtẹrù ni ó di eerú. Bí o se dé ni ó bú sẹ́kún, tí ó sì bẹ̀rẹ̀ síní gbára dálẹ̀. Kò sí ẹni tí ó rẹ̀ é lẹ́kún, wọ́n ní oun tí ó jẹ ló yòo. Ẹkún ni ó sun tí ilẹ̀ fi sú tí oníkálùkù fi gba ilé wọn lọ. A kò rí i fún ìgbà díẹ̀ lẹ́yìn ọjọ́ burúkú yìí. Lẹ́yìn osù mẹ́ta ni a sàdédé rí bàbá Àmọ̀pé ní ìsàlẹ̀ ọjà. Nísé ni ẹ̀jẹ̀ ń dà ní imú rẹ̀. Apá rẹ̀ kan ti gé, a sì rí àpá nínà ní ara rẹ̀. Irun orí rẹ̀ ti dọ̀tí, ó sì tún takókó. Àwọn èèyàn pé lée lórí, wọn ò sì káàánu rẹ̀ rárá. Wọ́n ní ọkọ̀ píjò kan ni ó jáa sílẹ̀ lórí eré tí ó sì bá tirẹ̀ lọ. Ó jọ bíi pé ó ti ya wèrè. Èmi àti bàbá mi kúrò níbẹ̀, a sì gba ilé lọ. Lẹ́yìn ò rẹyìn ni a gbọ́ pé àwọn ọlọ́pàá wá á gbée, sùgbọ́n ó ti kú kí wọ́n ó tó ó de. Àwọn yorùbá bọ̀, wọ́n ní bí o bá láyà o sèkà, bí o rántí ikú Gáà o sòótọ́. Ohun tí a bá gbìn la ó ká. Bàbá Àmọ̀pé gbàgbé pé ọmọ ọwọ́ ọ̀tun olódùmarè ni ẹ̀san í ṣe. Bí a bá n se ibi, kí á rántí àtubọ̀tán. Ọlájùmọ̀kẹ́ ọmọ Kọ́lápọ̀ jẹ́ ọmọ bíbí ìlú ìbàdàn ṣùgbọ́n ìlú ìsẹ́yìn ni a ti wò ó dàgbà. Ó jẹ́ ọmọ ilé ìwé gíga fáfitì ìbàdàn. Ó ń kẹ́kọ̀ọ́ ní ẹ̀ka ẹ̀kọ́ ìmọ̀ ẹ̀rọ. Ó fẹ́ràn láti máa ka àwọn ìwé àpilẹ̀kọ Àwòrán", "category": "Àpilẹ̀kọ"}
{"url": "https://atelewo.org/ojulari-rasaq-malik-gbolahan/", "headline": "Ojúlarí | Rasaq Malik Gbọ́láhàn", "content": "Moti rinlẹ̀ ọjọ́ ti jìnàMoti ríbi rìkísí òhun ọ̀tẹ̀gbé ń jọ́ s’òrẹ́ Rasaq Malik Gbọ́láhàn jẹ́ akẹ́kọ̀ gboyè nínú èdè Gẹ̀ẹ́sì ní ilé ìwé gíga fásitì ilú Ìbàdàn. Ó jẹ́ ẹni tí ó fẹ́ràn àṣà àti ìṣe, àti pé ó ní ìgbàgbọ́ pé èdè abínibí ni ọ̀nà tí a lè fi gbé ìlú lárugẹ. Ó tún jẹ́ ẹni tí ó máá ń kéwì, ó sì tún fẹ́ràn láti ma ka ìwé Yorùbá. Ó ń ṣiṣẹ́ lórí ìtàn àròkọ rẹ̀ lọ́wọ́.", "category": "Ewì"}
{"url": "https://atelewo.org/le%cc%a3ta-oro-keke-gbenga-adeoba/", "headline": "Lẹ́tà: Ọ̀rọ̀ Kẹ̀kẹ́ | ‘Gbénga Adéọba", "content": "Kínní ọ̀rọ̀ se kàn mí? Kò le rárá. Ní ìjẹ́tá, olè oníkẹ̀kẹ́ kan jí táyà iwájú kẹ̀kẹ́ tèmi níbi tí mo só mọ́. Ẹ forí jìn mí o, ẹ̀yin tí è ń gbé inú ilé yí. Ẹ̀rù ajá yín tí ó ń bà mí ni mo ṣe kọ lẹ́tà. Kí n má gbà yín ní àkókò, ọ̀rọ̀ kẹ̀kẹ́ ni mo fẹ́ bá yín sọ. Ọ̀rọ̀ kẹ̀kẹ́. Kẹ̀kẹ́ tí àwọn olè jí ìdá méjì nínú mẹ́ta rẹ̀. Mo ṣe àkíyèsí wípé táyà iwájú nìkan ni ó ń bẹ lórí ìso. Mo sì mọ wípé iṣẹ́ ọwọ́ àwọn olè oníkẹ̀kẹ́ ni. Ẹni tí ó jí kẹ̀kẹ́ yín jí idà méjì nítorí wípé idà kan, ìyẹn táyà iwájú, nìkan ni ẹ so mọ́lẹ̀. Táyà iwájú ọ̀hún nìkan ni ó sì ń bẹ lórí ìsò báyìí. Kínní ọ̀rọ̀ se kàn mí? Kò le rárá. Ní ìjẹ́tá, olè oníkẹ̀kẹ́ kan jí táyà iwájú kẹ̀kẹ́ tèmi níbi tí mo só mọ́. Bí mo ṣe ń kọjá ní ọ̀sán yìí, tí mo rí idà kan tó kú nínú kẹ̀kẹ́ yín, ní mo ronú wípé olè tí ó jí kẹ̀kẹ́ yín ní o jí táyà iwájú kẹ̀kẹ́ tèmi. Ọwọ́ tèmi dí díẹ̀ báyìí, n kò lè wá olè oní kẹ̀kẹ́ yìí. Ṣùgbọ́n mo mọ̀ wípé ẹ ó ti máa wà kẹ̀kẹ́ yín. Ẹ dákun, bí ẹ bá rí kẹ̀kẹ́ yín, èmi ni mo ní táyà iwájú rẹ. Ẹ bámi ṣowọ́ rẹ̀ sí àdírẹ́sì yìí: yàrá kẹrìnlá, ilé Máàkù, àdúgbò yín. Tiyín ó ní baje ó. Tọ̀wọ̀ tọ̀wọ̀, Tàfá", "category": "Àpilẹ̀kọ"}
{"url": "https://atelewo.org/ero-iranso/", "headline": "Ẹ̀rọ Ìránsọ | Kọ́lápọ̀ Ọlájùmọ̀kẹ́", "content": "Lóòótọ́, àwòrán inú fi hàn pé ọkùnrin méjì ni ìyá máa bí ṣùgbọ́n ọ̀rọ̀ kò rí bẹ́ẹ̀ nígbà tí ọmọ de. Ọkùnrin kan, obìnrin kan ni wọn bí. Bàbá afọ́jú kan wà tí ó máa ń kọjá níwájú ilé wa nígbà tí mo wà ní kékeré. Ó dúdú àmọ́ irùngbọ̀n rẹ̀ funfun báláú. Bàbá náà a máa tọrọ owó. Bí ó bá ti ń lọ, a máa ní “apurọ́mọ́ni takoni, Ọlọ́hun má jẹ́ a kò ó. Apurọ́mọ́ni tíí konilójú, Ọlọ́hun má jẹ́ a kò ó.” Ká ní mo mọ̀ nígbà náà ni, àmín-ìn mi ò bá rinlẹ̀ ju bí mo ti máa ń ṣe é lọ, bóyá n ò bá tí sí ní orí ìkúnlẹ̀ pẹ̀lú omi lójú àti apá lára. “Wá owó mi síta o! Ṣé olè lo fẹ ẹ́ yà? Kòkòrò ojú rẹ un, abẹ ni n ó fi yọọ́!” Bí mọ́mì ṣe ń sọ báyìí ni wọn tún ki bílèèdì bọ̀ mì lẹ́yìn, bẹ́ẹ̀ ni mo ń ké too. Bí mo ti ń kérora, bẹ́ẹ̀ ni Táyọ̀, eku ẹdá ń fẹjú mọ́mi lẹ́yìn. Wọ́n ní bí ìyà ńlá bá gbéni sánlẹ̀, kéékèèké a máa gorí ẹni. Mo ti pariwo títí pé n ò mọ̀ nípa owó náà ṣùgbọ́n kò turun kankan lára wọn; ọmọ wọn ti sọ pé èmi ni mo jíi. Nígbà tí ó pẹ́, wọ́n fi mí sílẹ̀, mo sì gbà inú ilé lọ. Ọ̀rọ̀ ayé mi wá tojú sú mi. Wàhálà tí ò lópin, ìdààmú tí ò ní ìparí ni mò ń bá á yí lójóojúmọ́. Kìí kúkú ṣe pé mọ́mì kọ́ ló bí mi, àwọn ni wọ́n da ẹ̀jẹ̀ sí mi lójú. Bóyá èmi ni mo sì rò bẹ́ẹ̀, bóyá wọ́n ti pààrọ̀ mi nílé ìwòsàn. Àbí irú ìyá wo ni yóò máa gbé ọmọ rẹ̀ sépè láìro ti ìkúnlẹ̀ abiamọ? Àpá ẹgba wọn kò níye lára mi bẹ́ẹ̀ ni wọn ò yé é lò mí ní ìlò ẹrú. Ọ̀rọ̀ yìí ò ṣẹ̀ṣẹ̀ bẹ̀rẹ̀; àti ìgbà tí mo ti gbọ́njú ni mo ti ṣàkíyèsí pé ìyàtọ̀ wà nínú ìhùwàsí àwọn òbí mi si èmi àti ìkejì mi. Ohun tí wọn a rà fún Táyọ̀ láì béèrè, èmi á bẹ̀bẹ̀ kí n tó o ríi gba. Ohun tí ó máa ṣe tí wọ́n á rẹ́rìn-ín sí ni èmi a jẹ ẹgba sí. Bàbá mi jẹ́ ẹnìkan tí o fẹ́ràn orúkọ rẹ púpọ̀. Ìfẹ́ yìí pọ̀ tó bẹ́ẹ̀ gẹ́ tí ó fi kórira ohunkóhun tí ó bá lè paá lára. Nínú ìròrí yìí ni ó ti pinnu pé òun ò fẹ́ ọmọbìnrin nítorí wọn á jẹ́ kí orúkọ òun parun. Ìyá mi ni à bá máa pè ní Rúùtù abọ́kọkú; ohun tí bàbá mi bá fẹ́ ni ó máa bá a fẹ́ láìsí àròyé. Bí ó ti wu Olúwa ni ó ń ṣe ọlá ẹ̀. Lóòótọ́, àwòrán inú fi hàn pé ọkùnrin méjì ni ìyá máa bí ṣùgbọ́n ọ̀rọ̀ kò rí bẹ́ẹ̀ nígbà tí ọmọ de. Ọkùnrin kan, obìnrin kan ni wọn bí. Ohun ìyàlẹ́nu ni èyí jẹ́ ṣùgbọ́n kò sí ohunkóhun tí ẹnikẹ́ni lè ṣe, wọ́n gba kámú. Wọ́n sọ mí ní Bólúwatifẹ́, wọ́n sì sọ ìkejì mi ọkùnrin ní Omotáyọ̀. Bí ọjọ́ ṣe ń gorí ọjọ́ ni à ń dàgbà síi, àwọn òbí wa kò sì fi pamọ́ pé àwọn nífẹ̀ẹ́ Táyọ̀ jù mí lọ. Ọjọ́ burúkú, èsù gbomimu ni ọjọ́ tí bàbá mi fi ayé sílẹ̀. Mo ṣẹ̀ṣẹ̀ dé láti ibi tí wọ́n rán mi ni. N ò tíì ju ọmọ ọdún méjìlá lọ ní àkókò yìí ṣùgbọ́n wọ́n ní ìgbàgbọ́ pé bí àwọn ò bá fi ọwọ́ líle mú mi, n ó máa rìrìnkurìn. Wọ́n ní mo pẹ́, gbogbo àlàyé tí mo sì ń ṣe, ẹ̀yìn etí wọn ló gbà. Wọ́n bẹ̀rẹ̀ sí í nà mi. Nígbà tí ó di àkókò kan, n ò lè mú u mọ́ra mọ́, ni mo bá sá. Ilé wa jẹ́ ilé olókè, ní yàrá wọn lókè ni wọn sì ti ń nà mi. Bí mo ṣe sá ni wọn gbá tẹ̀lé mi. Bí wọn tí ń bọ̀ ni wọ́n yọ ṣubú tí wọ́n sì fi orí gba. Wọ́n ni bí a bá ń jà, bíi kí a kú kọ́. Mo lọọgun pe àwọn ará àdúgbò nítorí ìyá mi kò sí nílé, wọn súgbàá ṣùgbọ́n ẹ̀pa kò bóró mọ́; wọ́n ti papòdà kí wọ́n tó gbé wọn dé ilé ìwòsàn. Mọ́mì sọ pé èmi ni mo pa ọkọ àwọn. Àti ọjọ́ náà ni inú ilé ti gbóná mọ́ mi ju ti tẹ́lẹ̀ lọ. Kò sí ẹbí tàbí ará tí ó fẹ́ gbà mí sọ́dọ̀ nígbà tí ìyà mi sì wà láyé. Mo rò ó, mo tún un rò. Kò sí ẹnì kankan tí yóò wá mi tí mo bá sọnù. Mo dìde fùú, mo sì gbé ike oògùn aáyán tí ó wà ní abẹ́ bẹ́ẹ̀dì mi. “Bolu! Wá wo ẹ̀rọ ìránsọ tuntun tí mo ṣẹ̀ṣẹ̀ rà!” Ìyá tí ó ń ránsọ́ níwájú ṣọ́ọ̀bù mọ́mì ló ń pè mí. Ẹ̀rọ ìránsọ tuntun! Mo wo ike ọwọ́ mi, mo sì wo ẹnu ilẹ̀kùn. “Oògùn yìí ò lọ ibìkankan”", "category": "Àpilẹ̀kọ"}
{"url": "https://atelewo.org/dahunloodi-iwe-abd-yoruba/", "headline": "Dahunlóòdì Ìwé ABD Yorùbá", "content": "“Ìbẹ̀rẹ̀ kìí ṣe oníṣẹ́, èèyàn tó bá fi orí tìí d’ópin ni a ó gbàlà”, jẹ́ oun tí wọ́n maa ń sọ. Inú wá dùn púpọ̀ fún àṣeyọ́rí iṣẹ́ yìí, eléyìí tó jẹ́ àjọṣepọ̀ láàrin ilé iṣẹ́ àṣà ÀTẸ́LẸWỌ́ àti ilé iṣẹ́ òlùṣònà igbàlódé The Artivists NG. Èróngbà iṣẹ́ náà bẹ́rẹ̀ ni oṣù igbe (oṣù kẹẹ̀rin-in ọdun yìí) nígbà tí olùdásílẹ̀ The Artivists NG tọ ẹgbẹ́ ÀTẸ́LẸWỌ́ wá pẹ̀lú ìròrí iṣẹ́ náà. Gẹ́gẹ́ bó ti ṣepé kókó wíwàawa náà ni pé kí a máa gbé èdè àti àṣà lárugẹ, lọ́gán náà ni a tẹ́wọ́ gbàá. Ní ṣókí iṣẹ́ yìí jẹ́ iṣẹ́ abd yorùbá eléyìí tí a ṣe lọ́ṣọ̀ọ́ sínú àwọn àwórán tó rẹwà. Fún lẹ́tà kọ̀ọ̀kan tí ó wà nínù abd yorùbá tí a ṣe, a ríi dájú pé a fi ọ̀rọ̀ yorùbá kan to báa mu si, bákan náà, a tun túmọ̀ ọ̀rọ̀ kọ̀ọ̀kan sí èdè gẹ̀ẹ́sì. Kí a báà lè jẹ́ kó tún dùn si, a tún fún àwọn ènìyàn ni àǹfàní láti ṣe ìdáhùn sí àwòrán kọ̀ọ̀kan pẹ̀lú àwọn ọ̀rọ̀ wọn tó bá lẹ́tà kọ̀ọ̀kan mu lórí àwọn àpéjọ orí afẹ́fẹ́ bíi Fesibú, Túútà àti IG. T’ẹ̀gàn kọ́, iṣẹ́ takun takun ni àwọn ọmọ ilé iṣẹ́ méjéèjì yìí ṣe láti rií dájú pé iṣẹ́ náà jẹ àṣeyège. Nítorí èyì, a gbóríyìn fún gbogbo wọn àti gbogbo àwọn olùkópa naa tí kò rẹ̀ wọn láti bi ọjọ́ mẹ́ẹ̀dọ́gbọ̀n sẹ́yìn. Láìsí iṣu, kò sí bí a o ti ṣe tàkaàkà ẹsẹ pé a fẹ jẹ àsáró elépó rẹ́dẹ́rẹ́dẹ́. Fún ìpamọ́ oun ìtànká, ló jẹ́ kí a kúkú f’ẹ̀kan kó gbogbo rẹ̀ jọ sínú ìwé yìí fún àkàgbádùn gbogbo àwọn olólùfẹ́ àti àkẹ́kọ̀ọ́ èdè Yorùbá. Ẹ dákun ẹ dábọ̀, ẹ bá wa fọn ká sí orí afẹ́fẹ́, ẹ bá wa jẹ́ kí àwọn ará àti ojúlùmọ̀ yín rí akojọpọ̀ yìí! Ó tún d’ìgbàkan ná. Ire o! Oṣù Ọwẹ́wẹ̀, Ọdún 2019. Dahunlóòdì Ìwé ABD Yorùbá", "category": "Uncategorized"}
{"url": "https://atelewo.org/ibeere-oyun-kafi-fashola/", "headline": "Ìbéérè Oyún| Kàfí Fáshọlá", "content": "Irú ìbéérè wo ni bàbá yìí ń bi mí? Báwo ni èèyàn tún ṣe ń l’óyún? Bí mo ṣe gbọ́ ìbéérè tí Dádì béèrè lọ́wọ́ mi, ṣe ni mo fi ẹ̀rín tó fẹ́ wú jáde lẹ́nu mi pamọ́ sí ẹ̀rẹ̀kẹ́. Ṣè bí bẹ̀ẹ̀ náà ni emi gan alára ń béèrè l’ọ́kàn mi pé: Irú ìbéérè wo ni bàbá yìí ń bi mí? Báwo ni èèyàn tún ṣe ń l’óyún? Ká ti lẹ̀ sọ pé lóòótọ́ ni pé olùdárí ìjọ akọrin sọ́ọ́sì Dádì ló fún mi l’óyún. Kátún wá sọ pé lóòótọ́ ni pé ọmọ ọdún mẹ́ẹ̀dógún ni mi, ṣé ìyẹ́n wa sọ́ pé kí Dádì ma béèrè àwọn ìbéérè gọ́tà dọ̀tí lọ́wọ́ mi? Apanilẹ́rìín gbáà ni Bàbá yìí o! Àwọn ni wọn bí mi, wọ́n bí Tutù, Ìyanu àti Tọ́lá jòjòló, bẹ́ẹ̀ni wọn kò mọ bí oyún ṣe ń dé’nú obìnrin? Amọ̀ràn-bi-ni-Ọ̀yọ́, o rí’yàn lórí Fesibúúkù, o tún ń béèrè lọ́wọ́ ẹni pé báwo lèèyàn ṣe dé bẹ̀…èèyàn a máa wọlé láìsí páásìwọọ̀dù ni? Ago méjìlá ku tíntiní, tó tùmọ̀ sí pé ebi ọ̀sán ti ń pa mí. Ó wù mí láti gbọ́ gbogbo ẹjọ́ gọ́tà dọ̀tí tí Dádì ń bá mi rò, àmọ́ bí ebi bá ti ń lù mí ní pàṣán, o ma ń ṣòro fún mi láti gbọ́ ẹnikẹ́ni. “Báwo ni oyún ṣe dénú ẹ́”? Hùn. Àwàdà! Kàfí Fáshọlájẹ́ ọmọ bíbí ìlú Ìbàdàn. Ó kẹ́kọ́ gbòye ní ilé ẹ̀kọ́ gíga Fáfitì ìlú Ìbàdàn.", "category": "Àpilẹ̀kọ"}
{"url": "https://atelewo.org/ajinkee-mi-owon-olatunji-haleem/", "headline": "Àjínkẹ́ẹ̀ mi ọ̀wọ́n |Ọlátúnjí Haleem", "content": "Èyí ni orin Jòhánù Lẹ́jẹ́ǹdì tí ó pè ní “All of Me”. Ọlátúnjí Haleem jẹ́ akẹ́kọ̀ọ́ gboye láti ilé ìwé gíga fáfitì Ìbàdàn. Ó jẹ ọmọ bíbí ìlú ọ̀yọ́, o sì fẹ́ràn à ti máa gbé ìṣe àti àṣà Yorùbá l’árugẹ. Ẹ le kàn si ni orí olatunji.haleem@gmail.com tàbí 08182075816.", "category": "Aáyan ògbufọ̀"}
{"url": "https://atelewo.org/leta-meji-mofoluwawo-o-mojolaoluwa/", "headline": "Lẹ́tà Méjì |Mof’Ólúwawò O MojọláOlúwa", "content": "Lẹ́tà Méjì***Mof’Ólúwawò O MojọláOlúwa Mof’Ólúwawò O MojọláOlúwajẹ́ amòfin àti ònkọ̀wé. O ti ko ọ̀pọ̀lọpọ̀ ewì àti ìtàn àròsọ ti a ti tẹ̀ jáde lórísirísi ní ilẹ̀ Áfíríkà, ní inú onírúurú ìwé àkójọpọ̀ ewì àti ìtàn pẹlu lori ayélujára. Ó féràn láti máa kọ ìtàn àti ewì, àti láti maa ya àwòrán. Èyí jẹ́ ọ̀kan lára àwọn ewì/ìtàn rẹ̀.", "category": "Àpilẹ̀kọ"}
{"url": "https://atelewo.org/ajobegbe-olajumoke-omo-kolapo/", "headline": "Ajọ́bẹ̀gbé  | Ọlájùmọ̀kẹ́ ọmọ Kọ́lápọ̀", "content": "“Ẹ jẹ́ kí n gé e jẹ o! Olè, aláìnítẹ̀ẹ́lọ́rùn, ọ̀kánjúwà!” Igbe yìí ni mò ń gbọ́ bí mo ṣe dé ẹnu ọ̀nà àbáwọlé ibùgbé àwọn akẹ́kọ̀ọ́bìnrin ti ilé ẹ̀kọ́ gíga fáfitì Ayékòótọ́. Ọ̀rọ̀ ẹ̀fẹ̀ ni èmi tilẹ̀ pè é, kò kúkú tóṣẹ́ lọ́wọ́ àwọn ọmọ ibùgbé Ọmọlẹwà. Àpárá akọ ni wọ́n máa ń bá ara wọn dá. Ó sì yà mí lẹ́nu láti rí èrò tì ò pọ̀ bí i omi ní iwájú yàrá mi èyí tí ó fi hàn pé nǹkan ń ṣẹlẹ̀ níbẹ̀. Ní àkókò yìí, ariwo náà ti dákẹ. Kí ló wá le ṣẹlẹ̀? “Ẹ kúrò lọ́nà, ẹ jẹ́ kí n kọja. Kí ló ṣẹlẹ?” Ọ̀rọ̀ ajá tó ń gbo ni àwọn èròwòran fi ọ̀rọ̀ mi ṣe, wọn kò dá mi lóhùn rárá. Àfi ìgbà tí ọ̀kan nínu àwọn alábàágbé mi tajú kán tí ó rí mi ni mo tó ó ráyè wọlé. “A mà ti mólè! Àbí ò rí aráalé rẹ ni?” ni ọ̀rọ̀ tí Bídèmí gbé kò mí lójú bí mo ṣe wọlé. Ǹjẹ́ kí n bèèrè pé ta wa ni olé ni mo bá rí Adétọ́lá, ọ̀kan nínú àwọn alábàágbé wa, ní orí ìkúnlẹ́ pẹ̀lú ìkòkò ọbẹ̀ lórí tí ó ń wa omi lójú pòòròpò. Jẹ́síkà, ọmọ warri pọ́nńbèle ò tilẹ̀ jẹ́ kí n sọ̀rọ̀ tí ó fi bẹ́rẹ́ sí ní pariwo pẹ̀lú àdàmọ̀dì èdè gẹ̀ẹ́sì rẹ̀. Ó ní “Ǹjẹ́ o lè gbàgbọ́ pé olòṣì ẹ̀dá yìí ni ó ń jí ọbẹ̀ àti oúnjẹ Bídèmí? Ọbẹ̀ adìẹ tí ó sẹ̀sẹ̀ sè ni ó fẹ́ ẹ́ jí tí ọwọ́ fi bà á. Bí o ti rẹwà tó yìí, o tún ń jalè. O ní ebi ń pa ọ́, a o fún ọ lóúnjẹ? Olójúkòkòrò! À sé ọbẹ̀ ọlọ́bẹ̀ ni o fi ń yọ ẹ̀ẹ̀kẹ́? Tí ò bá kí ń ṣe ti Bídèmí, mi ò bá ti lù ọ́ kán lápá.” Ẹnu ti mo là sílẹ, mi ò lè pa á dé. Àmọ́ àwọn yorùbá ní agbẹ́jọ́ ẹnìkan dá, àgbà òṣìkà ni. Mo bi Adétọ́là bóyá bẹ́è ni ọ̀rọ̀ ṣe jẹ́ sùgbọ́n níṣe ni ó ń wò bíi mààlúù tí ó rí ọ̀bẹ. Èyí túbọ̀ fi hàn pé ó jẹ̀bi ọ̀rọ̀ náà. Ọ̀rọ̀ náà ṣe mí ní kàyééfì torí ááyan Adétọ́lá nígbà tí a bá ń bá Bídèmí dárò. Á á bẹ̀rẹ̀ sí ní sẹ́ èpè kíkankíkan. A ní “Àwọn ọmọ ìrankíran, ọmọ ojú òrọ́lárí.” À ṣé ara rẹ̀ ló ń gbé sépè! Mo wá bèèrè bí wọ́n ti ríi mu. À sé tí a bá ti lọ sí yàrá ìkẹ́kọ̀ọ́ láàárọ̀ ni yóò padà wá láti wá da ọbẹ̀ tàbí oúnjẹ náà. Jẹ́síkà tí ó gbàgbé ìwé iṣẹ́ àmúrelé rẹ̀ ni ó wá mú u tí ọwọ́ fi bà á. Ìyẹn sì ti bùn ún ní ìgbájú méjì kí ó tó pe èrò lé é lórí Mo rántí ọjọ́ tí ìṣẹ̀lẹ̀ yìí kọ́kọ́ ṣẹlẹ̀. A sẹ̀sẹ̀ wolé sí ipele kíní nínú ètò ẹ̀kọ́ wa ni. Bí Bídèmí ṣe dé ni ó gba ọ̀nà ọjà lọ láti lọ ra nǹkan ọbẹ̀. Ó se ọbẹ̀ náà, ó fi irú já orí rẹ̀. Ẹja, edé àti ẹran ni ó ṣe ìpàdé nínú rẹ̀. Gbogbo wa ni a sì jẹ nínú rẹ̀. Ohun ìyàlẹ́nu ni ó jẹ́ nígbà tí a dé láti yàrá ìkàwé lọ́jọ́ kejì tí a wá ìkòkò ọbẹ̀ tì. Mo tilẹ̀ rò pé ọ̀kan nínú àwọn eku abàmì tí ó fọ́nká ilégbèé ọmọlẹwà ni. Nígbà tí a rí ìkòkò náà nínú yàrá ìdáná ni a tó ó mọ̀ pé èèyàn ni ó gbé e. Bídèmí kò tilẹ̀ já a kúnra, ó ní ọbẹ̀ náà ti fẹ́rẹ̀ tán tẹ́lè. Ó ní ìtunmọ̀ rẹ̀ ni pé oúnjẹ náà dùn ládùnjù ni. A pinnu láti máa ti ìlẹ̀kùn wa nígbà gbogbo. A sì fi ọ̀rọ̀ náà ṣàwàdà títí oorun fi gbé wa lọ. Sùgbọ́n ọ̀rọ̀ yìí kò tán síbẹ̀. Ìrẹsì ni wọ́n tún gbé ní nǹkan bí i ọ̀sẹ̀ méjì sí i. Nígbà yìí ni a tó ó mọ̀ ọ́ lọ́ràn. Àwọn yorùbá sì ní làpálàpá ni ìbẹ̀rẹ̀ ẹ̀tẹ̀, ẹni tó bá ní ifo lọ́rùn kó kíyè sí i. A fi tó àwọn alákóso ósítẹ́ẹ̀lì letí, wọ́n sì ṣe ìlérí láti tú iṣu dé ìsàlẹ̀ kòkò. Gbogbo akitiyan wọn ló já sí pàbó nítorí kò pẹ́ lẹ́yìn èyí ni wọ́n tún jí ẹ̀wà àdàlú jẹ. A kò tilẹ̀ rò pé ará ilé ni nítorí kò sí ẹni tí ó máa ń jẹ ẹ̀wà nínú wa àfi ẹni tí ó sè é. Ohun tí ó ń kọ gbogbo wa lóminú ni pé ó ṣe jẹ́ ọbẹ̀ Bidemi nìkan ni wọn ń jí? Kò sí ẹni tí ó lè dáhùn ìbéèrè yìí àfi olè náà. Adétọ́là kò dákẹ́ ẹkún bẹ́è ni Jẹ́síkà kò dákẹ́ àròyé. Tòun tẹnu ẹ̀ ni àwọn agbófinró Ọmọlẹwà dé tí wọ́n sì gbé é lọ. Híhó ni àwọn èrò ń ho lé e lórí. Ojú sì gbà mí tì fún un. Mo wá rántí ọ̀rọ̀ ìyá mi àgbà “Èéfín ni ìwà, bí a bá bò ó mọ́lẹ̀, á rú. Ìtẹ́lọ́rùn ṣe kókó láyé ọmọ ẹ̀dá. Rántí ọmọ ẹni tí ìwọ ń ṣe. Lóòótọ́, a kò là ṣùgbọ́n a kò ṣ’agbe. Bí o bá nílò ǹkankan tí àwọn òbí rẹ kò tí í ní, pè mí kí o bèèrè. Tí n ò bá ní i lọ́wọ́, mà á wá a yá. Má ṣe mú nǹkan oníǹkan mọ́ tìrẹ o, èmi ò bí olè lọ́mọ o. Orúkọ rere sàn ju wúrà àti fàdákà lọ.” Òótọ́ ni pé ìwà rere lẹ̀sọ́ ènìyàn! Ọlájùmọ̀kẹ́ ọmọ Kọ́lápọ̀ jẹ́ ọmọ bíbí ìlú ìbàdàn ṣùgbọ́n ìlú ìsẹ́yìn ni a ti wò ó dàgbà. Ó jẹ́ ọmọ ilé ìwé gíga fáfitì ìbàdàn. Ó ń kẹ́kọ̀ọ́ ní ẹ̀ka ẹ̀kọ́ ìmọ̀ ẹ̀rọ. Ó fẹ́ràn láti máa ka àwọn ìwé àpilẹ̀kọ.", "category": "Àṣàyàn Olóòtú"}
{"url": "https://atelewo.org/a-pe-kanuko-ati-ewi-miran-taofiki-ayeyemi/", "headline": "À-pè-kánukò àti ewì mìrán | Táófíkì Ayéyẹmí", "content": "Táófíkì Ayéyẹmí tí a nífẹ láti pè ní Aswagaawy jẹ́ akọ̀tàn ọmọ orílẹ̀ èdè Nàìjíríà àti agbẹjọ́rò. Àwọn ewì afòyegbé rẹ̀ ń bẹ nínú ìwé kákiri àgbáyé, bí àpẹrẹ Kalahari Review, Nthanda Review, Tuck Magazine, The Quills, Cicada’s Cry, Akitsu Quarterly, Modern Haiku, Failed Haiku, Frogpond, Cattails, Seashores, Presence, The Mamba àti bẹ́ẹ̀ bẹ́ẹ̀ lọ. Iṣẹ́-rẹ̀ gba Àmi Ọ̀wọ̀ nínu ìfigagbága àgbáyé ti Morioka lóri Haiku, 2019.", "category": "Àṣàyàn Olóòtú"}
{"url": "https://atelewo.org/ori-akinyemi-muhammed-adedeji/", "headline": "Orí | Akínyẹmí Muhammed Adédèjì", "content": "Akínyẹmí jẹ́ akẹ́kọ̀ọ́ gboyè láti National Training Academy ní Egypt, ó sì jẹ́ amòfin tó kàwé já láti University ní Ìlọrin. Akínyẹmí ń ṣiṣẹ́ fún Africanliberty.org gẹ́gẹ́ bí oníròyìn.", "category": "Ewì"}
{"url": "https://atelewo.org/eni-ba-n-yole-e-da-sheriffdeen-adeola-ogundipe/", "headline": "Ẹni Bá Ń Yọ́lẹ̀ Ẹ́ Dà | Sheriffdeen Adéọlá Ògúndípẹ̀", "content": "Òru là ń ṣèkà ẹni tó ṣe lọ́sàn-án kò fara rere lọ. Ilẹ̀ ti ta sí i ti àwọn ọmọ wòlìbísà tí ń ja àwọn abilékọ àti ọ̀ṣọ́ọ́rọ́ ọlọ́mọgé lólè ara. Àìmọye ìgbà ni láálà ti lù, tí akutupu sì ti hu. Kò fẹ́rẹ̀ sí ìdílé tí kòì lu páńpẹ́ àwọn amòòkùnṣìkà yìí. Gbogbo akitiyan àwọn alákóso ìlú láti ṣàwárí àwọn tó ń ṣiṣẹ́ láabi yìí lo ń forí lu ìgànná. Baálẹ̀ ti pe gbogbo àwọn ìgbìmọ̀ àti àwòròṣàṣà láti wá ọ̀nà àbáyọ sí ogun àìmọ̀dí tó ń bá wọn fínra yìí. Síbẹ̀, ibi pẹlẹbẹ ni abẹ̀bẹ̀ wọn ń fi lélẹ̀. Bí ó bá ti pẹ́ tí a ti ń da obì yóò yàn lọ́jọ́ kan. Alága ìlú Akétantan dábàá pé kí wọ́n fi ọ̀rọ̀ náà tó àwọn agbófinró létí. Ó ní, “ìjì tó ń jà tó ń ká aṣọ oríṣiríṣi lórí ìkọ́, kí ẹni tí ó wọ tirẹ̀ sọ́rùn má sun àsùnpara ni o” Baálẹ̀ gbé òṣùbà ràbàǹdẹ̀ fún Alàgbà Kòkúmọ́ fún àbá rẹ̀ yìí. Ó bèèrè pé, lásìkò tí nǹkan ti dàrú bí ẹsẹ̀ télọ̀ yìí, ṣé àwọn náà kò ní gbẹ̀yìn bẹbọ jẹ́ nítorí pé oríṣiríṣi ìròyìn là ń gbọ́ nípa àwọn agbófinró ìlú wa yìí? Fáníran tí ó jẹ́ ọ̀kan lára àwọn májẹ̀-ó-bàjẹ́ náà kín ọkọ ìlú lẹ́yìn. Ó ní, “lọ́jọ́ òní yìí tí ọwọ́ pálábá gbọ́mọgbọ́mọ kan ségí, àlọ la rí, a ò rábọ̀”. Èrò alàgbà Yọríọlá tí í ṣe igbákejì alága yàtọ̀ gédégédé. Ó ní gbogbo ohun tí àwọn èèyàn ti sọ dára lóòótọ́ àmọ́ okùnfà ohun tó ń fa ìfipábánilò nílùú ló yẹ ká wá ìyanjú sí kìí ṣe fífi tó àwọn agbófinró létí nìkan. Láyé àtijọ́, a kò lè gbọ́ ìṣẹ̀lẹ̀ yìí àmọ́ esuru ti pàdí dà ó ti ń lé ajá báyìí. Ọkàn wa kò balẹ̀ mọ́. Ọmọ obìnrin kò ṣe é rán níṣẹ́ àyàfi kí ọ̀kan òbí ó wà lókè láìjẹ gbèsè. Kò sí ààbò nínú ilé àti ìta. Mẹ́wàá ń ṣẹlẹ̀! Bàbá Ọdẹ́gbayì ti ó jẹ́ alẹ́nulọ́rọ̀ lára àwọn ayálégbé ní ìlú Akétantan tí ó wà níbi ìpàdé náà kò ṣàì dá sí ọ̀rọ̀ tó ń ràn bí iná ọyẹ́ yìí. Ó ní bí ọ̀rọ̀ yìí ṣe ń pẹ́ sí i náà ni nǹkan ń bàjẹ́ sí i. Lópin ìgbà tí wọ́n ti forí jálé agbọ́n, ó di dandan kí wọ́n rí ìjà agbọ́n. Ó ní kí wọ́n má fòyà mọ́. Kí wọn fi àgbọn sílẹ̀ fún oníkọ́. Bí ó ti sọ̀rọ̀ tán ni baálẹ̀ fèsì pé ìgbà wo ni àwọn yóò tún fí káwọ bọtan dà? Bí ọ̀rọ̀ bá sì ṣe ń pẹ́ ni yóò ma gbọ́n sí i. Bàbá Ọdẹ́gbayì sọ pé bí ẹrù bá kọ òkè, tí ó sì tún kọ ilẹ̀ ó ní ibi tí a ń gbé e sí. Wọ́n kò fẹnu ọ̀rọ̀ jóná kí wọ́n tó túká lọ́jọ́ yìí. Lẹ́yìn ọjọ́ kẹta tí wọn ti sọ̀rọ̀ lọ́dọ̀ baálẹ̀ ọkọ ìlú ni àwọn atiláawí yìí tún ṣe ọmọbìnrin kan ṣíkaṣìka. Wọn fi ipá gba aṣọ oge lara rẹ̀. Ọ̀sẹ̀ méjì ni ọmọ náà lò nílé ìwòsàn. Àmọ́ tí Jọpé tí ó ṣẹ̀ṣẹ̀ ṣẹlẹ̀ yìí ni ó ká àwọn ọ̀dọ́ lára jù. Ikú tó ń pa ojúgbà ẹni òwe ló ń pa fún ni. Ìdí nìyí tí wọ́n fi pinnu pé àwọn kò ní dá ìjà náà dá àwọn àgbàlagbà nìkan. Wọ́n yan àwọn kan kí wọn máa fimú fínlẹ̀ láti ṣe àwárí àwọn amòòkùnṣìkà wọ̀nyí. Ọmọọmọ Bàbá Ọdẹ́gbayì ni wọn rán níṣẹ́ ni ìrọ̀lẹ̀ ọjọ́ kan, kò tó ìṣẹ́jú mẹ́wàá tí ọmọ náà lọ ni láálà tún lù. Ṣàdéédé ni arákùnrin kan ń pariwo:“Ẹ fún mi lómi!. Mo fẹ́ mumi!Ara rẹ̀ kò lélẹ̀ mọ́ bí i ti olókè ilẹ̀. Ariwo yìí ló ta àwọn ènìyàn lólobó. Ká tó ṣẹ́jú èrò ti pé ṣíbáṣíbá lé e lórí. Ìgbà yìí ni wọ́n tó mọ̀ pé Lárìndé ló wà nìdí apẹ̀rẹ̀ tó fi di àléèba. Ọ̀kan lára àwọn ayálégbé ní í ṣe. Ojú rẹ̀ jọ ojú ọmọlúwàbí àmọ́ wòlìbísá ẹ̀dá ni. Àwọn ọ̀dọ́ kò tilẹ̀ wo ariwo tó ń pa kí wọn tó ṣíná ìyà bolẹ̀ fún un. Àwọn kan ni ẹ sọ taya si lọ́rùn kí a dáná sun alákọrí. Bẹ́ẹ̀ ni àwọn kan ni, ẹ jẹ ká mú un lọ sí àgọ ọlọ́pàá kí ó lọ fojú wina òfin. Ibi tí wọ́n tí ń sọ̀rọ̀ yìí ni baálẹ̀ ti bá wọn níbẹ̀, tí ó sì pàrọwà fún wọn pé kí wọ́n má ṣe torí dídùn ifọ̀n họra kan eegun,kí wọ́n jẹ́ kí àwọn fà á lé ìjọba lọ́wọ́. Kíá ni wọ́n tí alákọrí sínú ọkọ̀ ó di àgọ ọlọ́pàá. Wọ́n ṣàlàyé ìwà pálapàla tí Lárìndé tì hù láti ẹ̀yìn wá fún wọn. Àwọn ọlọ́pàá kò bèṣùbẹ̀gbà kí wọ́n tó fi sí àtìmọ́lé lẹ́yìn tí òun fúnra rẹ ti jẹ́wọ́ àwọn ìwà láabi tó ti hù. Báyìí ni kẹ́tẹ́kẹ́tẹ́ ṣe kú tí isó sì pin ní ìlú Akétantan. Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ. Òun ni olóòtú ìkànnì ÀTÙPÀ ÈDÈ. Àwòrán ojú ìwé yìí jẹ́ ti Lanto Azasime.", "category": "Àpilẹ̀kọ"}
{"url": "https://atelewo.org/ogun-ini-mi-bakare-wahab-taiwo/", "headline": "Ogún ìní mi | Bákàrè Wahab Táíwò", "content": "Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó, ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yorùbá.", "category": "Àṣàyàn Olóòtú"}
{"url": "https://atelewo.org/layiwola-ekun-oko-oke-olayinka-opanike/", "headline": "Láyíwọlá Ẹkùn Ọkọ Òkè | Ọláyínká Opanike", "content": "Láyíwọlá ò sẹ̀sẹ̀ máa f’ẹ́wọ́. Ògbóntarìgì olè ni. Kìí ṣe ọlọ́sà rárá o. Tó bá ti kọjáa àfọwọ́rá, kìí bá wọn gbèro rẹ̀. Fún Láyíwọlá olè jíjà jẹ́ bíi ìpè, àfi bíi ẹni pé a fi rán-án ni. Ó máa ń yàá lẹ́nu bí wọ́n bá ń wí pé olè jíjà ò dára. Ṣé t’àwọ̀n ṣénítọ̀ tín kó owó mì bíi kàlòkàlò tí ayé ṣì tún kan sáárá sí ni kó sọ ni àbí àwọn olórí ẹ̀sìn tín fi owóo Ọlọ́run se fáàárí kiri ayé. Túnbọ̀ ẹ̀wẹ̀, ọ̀rọ̀ ẹ̀ri ọkàn ò yé Láyíwọlá rárá o. Ó gbìyànjú láti bèèrè lọwọ àlàgbà kan báyìí, oníyẹn ṣọ pé Láyí nílòo ètò àdúà pàtàkì nítorípé ẹní bá gbé èṣù mì nìkan níí sọ pé òun kò ní ẹ̀rí ọkàn. Ibi tí oníyẹn tín fèdèfọ̀ ni jagunlabí ti gba oko bòmíràn lọ. Kìí kúkú ṣe Láyíwọlá ni àbísọ rẹ̀. Sàídì Àmùdá ni wọ́n kọ soríi ìwé ẹ̀rí ìbí rẹ̀. Sùgbón kìí fira rẹ̀ hàn gẹ́gẹ́ bí ó ti jẹ́ ganan. Kí sì ni èrèdi rẹ̀? Nítorí ọjọ́ ọ̀la. Láyí fún ara rẹ̀ mọ̀ wí pé nínúu ẹgbàá ọjọ́ọ tí gbéwìrì ní, ọ̀kan á padà jẹ́ ti olóhun. Kò sì sí ìgbà tí Ọlọrun o ní jẹ́ tí kò ní padà jẹ́. Òmùgọ ọ̀daràn níí ròpé won ò lè mú òhun. Lóòótọ́ Láyí lọ́pọlọ púpọ̀ o sì ṣáápù sùgbón ó ní ìkóra-ẹni-níjánu. Nítorí náà, ọjọ́ tí pálábáa rẹ̀ bá ṣégi tí ọwọ bá tẹ̀ẹ́ tí wọn sèèsì ka orúkọ rẹ̀ nínúu ìròyìn, tí pépà sí gbée, kò ní tàbùkù asọ àlà orúkọ rẹ̀. Kìí se pé o nífẹ̀ẹ́ orúkọ rẹ̀, sùgbọ́n òun ló wà lóríi ìwé ẹ̀rí ìbí rẹ̀. Tó bá sì fẹ́ lọ sí òkè òkun, orúkọ tí yóò lò nùnun. Láyí mọ̀ pé òhun ò le jalè títí ayé òhun. Ó sì gbọdọ̀ palẹ̀mọ́ fún ọjọ́ ọ̀la rẹ̀. Àmọ́ sá kìí ṣe ní ìlú yìí àbí tani kò sàìmọ̀ pé jápá ló ṣúọ̀ jù báyìí. Láyí fẹ́yìntì ó ń gbádùn olórin tùǹgbá bẹ́ẹ̀ ní afẹ́fẹ́ tútù ń fẹ́ síi lágbárí. Ibí ayẹyẹ ìgbéyàwó ló ti wá sọsẹ́ lónìí. Àwọn òmìrán bíi méfà lówà l’ẹ́nu ọ̀nà tí ó wọ inúu gbọ̀ngàn. Wọn ò fura sí Láyí rárá, kìí sáà se pé ó kọ olè s’ójú. Tààrà ni Láyí wọlé láì sí ìdádúró. Kò pẹ́ tí jagunlabí ti jókòó sí oríi tábìlì tí wọ́n kọ ‘ọ̀rẹ ọkọ’ sí. Láyí ò dá ọkọ-ìyàwó mọ̀ o. Ṣùgbón láìpẹ́, àwọn tó làyè gan dé. Wọn ò ro alayé lẹ́jọ́ kankan. Ojúu rẹ̀ kò kúkú jọ t’olè kò sì hu ìwà ìbàjẹ́ láàrin yẹn rárá. Ojúu agbo ló ti lọ sá sẹ́. Nígbà tí wọ́n o fi jó tán, isẹ́ ti dáùn. Láyí kìí jí ẹrù rádaràda. A máa farabalẹ̀ tú pọ́ọ̀ọ̀sì asì tún dáa padà tó bá ti mú òun tó jọjú níbẹ̀ kúrò. Kìí sábà mú fóònù. Kí ló fẹ́ fi se? Àmọ́ sá, Láyi máa ń mú ẹ̀sọ́ a sì máa ń sọ́ àwọn tí yóò ṣe ìjànbá rẹ̀ dáadáa kó tó súnmọ́ wọn. Bó ṣe parí iṣẹ́ ló ti bẹ̀rẹ̀ sí ronú bí yó ṣe jáde bí yó sì ṣe rìn ìrìnàjò tó fi jẹ́ pé tó bá dalẹ́ tóbá wọlé, yó ti sọ gbogbo ẹrù rẹ̀ di owó. Lọ́gán ni Láyí súnmọ́ àwọn olórin, ó ti kíyèsi pé ọ̀nà kán wà tó súnmọ́ wọn tó le gbà jáde. Ó yọ́ bóró jáde ó wá yípo gbọ̀gàn náà kó tó wá dá kórópe kan dúró lójúu títì, ọkọ̀ náà tuntun díẹ̀. Layí bẹ́ sínuúu ọkọ̀, léèsì aláwọ̀ ewé rẹ̀ sìn fẹ́ lẹ́lẹ́. Nígbàtí yó bá fi délé, ohun ìní rẹ̀ yóò ti fi bíi igba ẹgbẹ̀rún náírà. Àwọn tó gbọ́n nínú àwọn tó ṣe lọ́sẹ́ á ti fura, wọ́n á sì ti máa fi èpè ránṣẹ síi. Àmọ́ bó wù wọ́n kọ́n gbébọn yìn jẹ, Láyí ti dàràbà, ó ti dìgí ńlá. Ọ̀rọ̀ ti di àlọ lámilámi, kò sì sí babánlákú baba ẹnì tí yó rí àbọ rẹ̀. Ọláyínká Opanike jẹ́ akẹ́kọ̀ọ́ ní ilé ẹ̀kọ́ gíga LAUTECH, Ògbómọ̀ṣọ́ ó sì fẹràn láti máa kọ ìtàn kúkúrú. Àwòrán ojú ìwé yìí jẹ́ ti Cook And Becker.", "category": "Àpilẹ̀kọ"}
{"url": "https://atelewo.org/e-wi-fun-iku-sheriffdeen-adeola-ogundipee-wi-fun-iku/", "headline": "Ẹ Wí Fún Ikú | Sheriffdeen Adéọlá Ògúndípẹ̀Ẹ Wi Fún Ikú |", "content": "Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ. Òun ni olóòtú ìkànnì ÀTÙPÀ ÈDÈ. Àwòrán tí ó wà ní ojú ìwé jẹ́ ti Cleveland Art", "category": "Àṣàyàn Olóòtú"}
{"url": "https://atelewo.org/ka%e1%b9%a3ilesi-polisi-cash-less-policy-akintola-ismail-kolade/", "headline": "Káṣílẹ́sí  Pọlisì (Cash-Less Policy) | Akíntọ́lá Ismail Kọ́ládé", "content": "Akíntọ́lá Ismail jẹ́ ọmọ bíbí ìlú ifón ní ìpínlè Òṣun.Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ède Gẹ̀ẹ́sì ní Ilé-ẹ̀kọ́ gíga Yunifásitì Ìbàdàn ti ìlú Ìbàdàn. Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan.", "category": "Àṣàyàn Olóòtú"}
{"url": "https://atelewo.org/oro-nipa-iku-oluwafemi-kehinde-lawrence/", "headline": "Ọ̀rọ̀ Nípa Ikú | Olúwáfẹ́mi Kẹ́hìndé Lawrence", "content": "Ọ̀rọ̀ Nípa Ikú / On Death On Death Nípa Olùtúmọ̀: Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti Nigeria Culture art image https://www.google.com/search?q=Nigeria+Culture+image+on+death&client=ms-opera-mini-android&channel=new&sxsrf=ALiCzsbo2wW2zpOUIAb9VWWsMqOmSJJz2w:1671801987171&source=lnms&tbm=isch&sa=X&ved=0ahUKEwjyxdHc64_8AhX2i_0HHaVVCnQQ_AUIBigB&biw=412&bih=658#imgrc=xEbr40oqrifKqM", "category": "Aáyan ògbufọ̀"}
{"url": "https://atelewo.org/e-feyi-kogbon-bakare-wahab-taiwo/", "headline": "Ẹ Fẹ̀yí Kọ́gbọ́n | Bákàrè Wahab Táíwò", "content": "Ọ̀rọ̀ Nípa Òǹkọ̀wé: Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó,ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yoòbá. Àwòrán Ojú ìwé yìí jẹ́ ti The Guardian Nigeria Image https://guardian.ng/life/a-journey-into-the-world-of-nigerian-art/", "category": "Àpilẹ̀kọ"}
{"url": "https://atelewo.org/oro-olootu-a-ku-odun-o/", "headline": "Ọ̀rọ̀ Olóòtú: A kú Ọdún o!", "content": "Ẹ kú u dédé àsìkò yìí o ẹ̀yin òǹkàwé wa, a sì kú ọdún tuntun. Ọdún ayọ̀ ni yóò jẹ́ fún wa, ọ̀pọ̀ ọdún la ó sì ṣe láyé o. Èyí ni láti jẹ́ kí ẹ mọ àwọn iṣẹ́ tí a gbé jáde fún oṣù tí ó gbẹ̀yìn ọdún tó kọjá. Ọ̀kan lára àwọn iṣẹ́ àpilẹ̀kọ náà ni Ó Di Pẹ́ Ǹ Túká láti ọwọ́ Ọláyàtọ̀ Ọláolúwa, ìtàn-àròsọ ni iṣẹ́ yìí, pàtàkì iṣẹ́ yìí àti ohun tí òǹkọ̀wé kọ sí ọmọ aráyé ni pé ilẹ̀ dídà a mọ́ọ pa iná ìfẹ́ tí ń jò láàárin ọ̀rẹ́, ará àti ẹbí. Gẹ́gẹ́ bí Moss ṣe dalẹ̀ Moss tí í ṣe ọ̀rẹ́ ẹ rẹ̀. A tún gbé iṣẹ́ eléyìí náà jáde, Àlàmú Olókùn láti ọwọ́ Ọláyàtọ̀ Ọláolúwa, ìtàn-àhesọ tí ó rọ̀mọ́ ohun tó ṣ’okùnfa ibùgbé tí àwọn ẹranko bíi alátànkùn, ọ̀bọ àti ẹkùn ń gbé lónìí. Àkàgbádùn ni ìtàn náà, ó sì kún fún ọ̀pọ̀lọpọ̀ ẹ̀kọ́. Bákan náà ni a tún gbé iṣẹ́ ògbufọ̀ kan jáde; On Death ti John Keats, tí Olúwáfẹ́mi Kẹ́hìndé Lawrence túmọ̀ láti èdè Gẹ̀ẹ́sì sí Ọ̀rọ̀ Nípa Ikú. Iṣẹ́ mìíràn tí a tún gbé jáde ni ewì àpilẹ̀kọ Ẹ Fẹ̀yí Kọ́gbọ́n Láti ọwọ́ Bákàrè Táíwò. Akéwì akọ̀wé ń kọ sí wa kí á má ṣe bínú orí, àtunbọ̀tán abínú-ẹni kìí dára, ẹ̀ bá jíá ronú ká simẹ̀dọ̀. A tún gbé iṣẹ́ ògbufọ̀ mìíràn jáde; On Grasshopper and Cricket ti John Keats, tí Olúwáfẹ́mi Kẹ́hìndé Lawrence túmọ̀ láti èdè Gẹ̀ẹ́sì sí Tata àti Ìrẹ̀: Ẹranko Olóhùn Tó Bá Ìgbà Mu. Iṣẹ́ àpilẹ̀kọ mìíràn tí ó jẹmọ́ ewì tí a tún gbé jáde ni Oore Ló Pé láti ọwọ́ Olúwáfẹ́mi Kẹ́hìndé Lawrence, akéwì ń kọ sí àwùjọ nípa ìhà àti ojú tí ó fi wo Oore gẹ́gẹ́ bí ìṣe tí ó yẹ gbogbo mùtúnmùwà. Ìwọ náà mú gègé è rẹ kí o ṣiṣẹ́ àtinúdá láti kọ oyún ọ̀rọ̀ tí o ní síkùn jáde fáráyé kà, láti jẹ ìgbádùn iṣẹ́ àtinúdá náà, kọ́ ẹ̀kọ́ àti láti kọ́gbọ́n nínú u rẹ̀. Àwọn irúfẹ́ iṣẹ́ tí à ń gbà wọlé ni: ewì, eré-onítàn, ìtàn-àròsọ, aáyan ògbufọ̀, iṣẹ́ ìwádìí, àwòrán. Fún ẹ̀kúnrẹ́rẹ́ àlàyé, ẹ le kàn sí www.atelewo.org/igbawole Fún gbogbo ẹ̀yin tí ẹ bá fẹ́ fi iṣẹ́ yín ṣowọ́ sí Àtẹ́lẹwọ́, ẹ fi iṣẹ́ yín ránṣẹ́ sí méélì wa ní atelewo.org.@gmail.com", "category": "Àṣàyàn Olóòtú"}
{"url": "https://atelewo.org/o-di-pe-%c7%b9-tuka-olayato-olaoluwa/", "headline": "Ó Di Pẹ́ Ǹ Túká | Ọláyàtọ̀ Ọláolúwa", "content": "Ó Di Pẹ́ Ǹ Túká Gẹ́gẹ́ bí a ti mọ̀ pé awọn ẹranko ló kọ́kọ́ dáyé ṣáájú àwa ènìyàn. Èyí jẹ́ kí àǹfààní wà fún àwọn ẹranko láti máa hùwà àti ṣe bí ènìyàn láyé ìgbà kan. Ọ̀rẹ́ kòríkòsùn ni Eku àti Ológbò (ẹni tí àdápè rẹ̀ ń jẹ́ o-ní-ogbò). Ọ̀rẹ́ àwọn méjéèjì dàbíi ọ̀rẹ́ òṣùpá àti ìràwọ̀, bí ìgbín fà, ìkaraun á gbá yá á kẹẹrẹkẹ tèle. Wọ́n ní ilé kan tí wọ́n jọ ń gbé ṣùgbọń inú apẹ̀rẹ̀ ni wọ́n ń lò sí jù. Ìdí ni pé nígbà tí ìyà wọn bí wọn, inú apẹ̀rẹ̀ ló kó wọn sí. Nítorí náà, ibi tí ẹ bá ti rí ìkíní ni ẹ ti ma rí ìkejì láì fọ̀tá pè. Fún ìsúnmọ́ra wọn, ìjọra ma ń wà nínú ìṣe wọn. Tí Ológbò bá lọ sí ọjà láti lọ ra oúnjẹ, Eku ni yóò gbọ́ oúnjẹ náà bí ó bá dé.Bí ó bá di àṣalẹ́, wọn máa ń di ọwọ́ ara wọn mú ṣe fàájì kiri bí ẹni ń tage. Táyéwò àti Kẹhìǹdé ni àwọn ènìyàn tilẹ̀ ń pè wọ́n ní àkókò yìí nítorí aṣọ kan náà ni wọ́n maá ń wọ̀. Lọ́jọ́ kan, bí àwọn ọ̀rẹ́ méjì yìí ti ń ṣeré kiri, Eku sọ̀rọ̀, ó ní, ‘ọ̀rẹ́ẹ̀ mi, n bí o mọ̀ pé ibi ayé bá yí sí ni ó yẹ a bá wọn yí sí, ayè ọ̀làjú la wà yí o, jẹ́ ka wá orúkọ ẹ̀fẹ̀ tí a ó ma fi pera wa’, Yorùbá ni orúkọ tó bá wu ni là á jẹ́ lẹ́yìn odi’. Ológbò mirí sókè sódò láti fọwọ́ sí i. Wọ́n pinnu láti wá orúkọ náà kí ọ̀sẹ̀ náà tó parí. Bí eré bí eré, Ológbò ni òun yóò máa jẹ́ Coss. Eku náà lóun ò ṣánwọ́ wá, ó ní kí ó ma pe òun ní Moss. Inú àwọn méjèjèjì dùn fún àwọn orúkọ yìí, ìgbà tí wọ́n bá ti wà papọ̀ ni wọ́n ma ń pe ara wọn lórúkọ yìí kí ẹnikẹ́ni má ba ṣe ẹ̀dà rẹ̀. Ọ̀rẹ́ wọn túbọ̀ ń gbilẹ̀ sí i. A kìí rìn kórí má jì. Gbólóhùn asọ̀ maá ń wáyé láàrín wọn, wọ́n á fi pẹ̀lẹ́kùtù parí ẹ̀ láìsí etí kẹta níbẹ̀ ṣùgbọ́n ìjà ńlá kan bẹ́ sílẹ̀ láàrín wọn lówǔrọ̀ ọjọ́ kan. Ìwà ìbàjẹ́ àt’ọ̀kánjúà Moss ló dá ìjà yí sílẹ̀. Bí ó bá ti dáná, á ṣa gbogbo ẹran òun ẹja inú ìkòkò ọbẹ̀ pátá láì kù kan. Bí Coss bá bèèrè ìdí tó fi fẹ́ so ẹẹran mẹ́ran kàn kan pa. Ó ní dókítà ló ní ẹran áti ẹja ni kí òun ma jẹ lóòrè kóòrè kí òun ba lè pẹ́ láyé dáadáa. Coss kìlọ̀ fún-un láti jáwọ́ nínu ìwàkíwà tó lè ba ọ̀rẹ́ wọn jẹ́ ṣùgbọ́n Moss kọ etí ọ̀gbọ́in síi. Ìwà yìí ti wá di bárakú fun. Inú bí Coss gidigidi tó bẹ́ẹ̀ tó fi lọ já bá Moss níbi tó gbé sùn fọnfọn sí. Ọmọ àlè lá á rínú tí kò ní bi. Ó fa Moss ní ìrùdí (ẹ̀rù ma ń bàá bí ẹnikẹ́ni bá ṣe èyí fún-un). Kíá, ó fò làì, ó tọ kébé sílẹ̀, ó fẹsẹ̀ fẹ, ìfẹ́ a féwé! Ẹlẹ́ṣẹ̀ ń sáré nígbà tí à ń lé e. Ó ti rántí ẹ̀ṣẹ̀ tó ṣẹ̀. Bí Moss ti ń sáré àsápajúdé ló ń jẹ orúkọ Coss lẹ́nu pẹ̀lú ẹ̀bẹ̀ pé kí ó má ṣe òun léṣe. Bí ó ti kéré tó yìí, eré burúkú wà lẹ́sẹ̀ rẹ̀ ṣùgbọ́n bí Moss bá ní kí òun bòó mọ́lẹ̀, á kú fin-ín fin-ín. Moss ti dalẹ̀ ọ̀rẹ́, ó sì tún ti paná ìfẹ́ tí ń jó láàrín wọn. Nítorí ìdí èyí, Coss pinnu láti máa dáná tirẹ̀ lọ́tọ̀. Ó ní ilé nìkan ló pa òun àti ẹ̀ pọ̀. Àti kékeré ni Coss ti kórǐra ìrẹ́jẹ, ọ̀pọ̀ ìgbà ni ó ma ń fi í kọrin sí Moss létí bí wọ́n bá ti ń sọ̀rọ̀ ṣùgbọ́n kò kàá sí, bí ìsọkúsọ ni lójú rẹ̀. Kí ilẹ̀ ọjọ́ náà tó ṣú ni Coss ti lọ ọjà. Ó ra ikọ̀ àti ìwọ̀n ẹja. Ìgbà tó di ọjọ́ kejì, ó kọrí sódò lọ pẹja. Kò tilẹ̀ pẹ́ tó dé bẹ̀, ó rí ẹja ńlá mẹ́ta àti wẹ́wẹ́ mệrin pa, inú rẹ̀ dùn dé ìbàdí. Kódà, bí wọ́n bá wa ọkọ̀ ojú omi nínú rẹ̀, kò leè rì. Coss kó igi jọ, ó ń yan áwọn ẹja rẹ̀. Moss ní tirẹ̀ ti jáde lọ. Kí ni yóò ṣe bí kò bá rí ojú ọ̀rẹ́ rẹ̀ nílẹ̀? Bí ó ti ń wọlé bọ̀ ló ti ń gbóòórùn. Imú rẹ̀ ń jó, bẹ́ẹ̀ ni ètè rẹ̀ ń gbọ̀n. Ó ní ‘ta ni ó lè má a yan ẹja lágbègbè yìí? Lẹ́sẹ̀kẹsẹ̀, ó wọ inú ilé lọ, ó rí ibi tí wọ́n ń gbé yan ẹja lórí iná. Ó ní “hẹ̀n-ẹ́n ẹǹ, Coss tilẹ̀ ti gbẹ̀yìn gbẹbọ jẹ lọ odò, kò tilẹ̀ fẹ́ mọ̀ bóyá ebi ń pọmọ ẹnì kankan”. Bí ó ti ń dá sọ̀rọ̀ nimú rẹ̀ ń jó bí ìgbà tí wọ́n bá pàlù fún òkòtó. Ìwà olè àti wọ̀bìà ti wọ̀ọ́ lẹ́wù, bí ó ti ń súnmọ́ ẹja ló n wẹ̀yìn wò, oní-ǹnkan ti lọ odò lọ pọnmi. Moss ló jẹ́ ka mọ̀ pé ẹja oníyọ̀ ni. Àjẹwọra àti Àjẹ pọ́nnu lá ló ń fi wọ́n jẹ,ta ni yóò jẹ ẹja odò tí kò ní pọ́nu lá ? Níṣe ló fẹ̀ sílẹ̀ bí ọba ìdun. Ká máà déènà pẹnu, ó fi gbogbo rẹ̀ lánu tán porogodo. Ó n wọ́ dé inú apẹ̀rẹ̀ tó maá ń sùn sí. Coss kò tètè rómi pọn lódò nítorí èrò pé pitimù sódò. Yóò tó wákàtí kan síi kí Coss tó wọlé. Bí ó ti wọle, ìdí ẹja rẹ̀ ló tààrà.. “Héè!Àwọn ẹja mi ti rá féú” nigbe tó fi bọnu! À-fi-ǹ- kan-pe-ǹ- kan níí ḿ ba ǹ-kan jẹ́ lọ̀rọ̀ ọ̀un rí, ọ̀rẹ́ ànàá kò jọ tèní mọ́. Ọ̀dọ̀ Moss ni ó kọ́kọ́ ronú lọ,. Ẹsẹ̀ Moss bọ̀nà. Ẹni jalè lara í fun. Bí Coss ti ń wo ìpàkọ́ rẹ̀ níwájú lòun náà gbá kùrùkẹrẹ tẹ̀lé e. Ó ti ṣèlérí pé bí ọwọ́ òun bá lè tẹ Moss, pípa ni. A-wí-fúnní-kó-tó-dáni, àgbà òmùjà ni. Àfojúdi ìlẹ̀kẹ̀ sì rèé, níí jẹ́ ẹrú kò ní. Ó le bá ṣùgbọ́n bí ó ṣe ní kí òun mú Moss, kọ́tọ́ ló sá wọ ihò kan tó wà ní ìkọjá ilé wọn díẹ̀. Coss dúró síwájú ihò náà nírètí pé Moss yóò tètè jáde kúrò nínu ooru náà. Ìgbà tó retí remú pẹ̀lú ebi nínú ló pẹyìn dá nírètí àti pa á yán-án-yán lọ́jọ́ tí ó bá fojú gáání rẹ̀ Láti ìgbà yìí náà ni ọ̀rọ̀ àwọn méjéèjì ti di egungun ẹja lọ́rùn ara wọn. Moss fisó kékeré bàdíí jẹ́ tó fi di pé wọ́n túká Ọ̀rọ̀ Nípa Òǹkọ̀wé: Ọláyàtọ Ọláolúwa jẹ́ ọmọ ìpínlẹ̀ Oǹdó. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti persian cat corner image persiancatcorner.com/can-persian-cats-catch-mice/", "category": "Aáyan ògbufọ̀"}
{"url": "https://atelewo.org/tata-ati-ire-eranko-olohun-to-ba-igba-mu-oluwafemi-kehinde-lawrence/", "headline": "Tata Àti Ìrẹ̀: Ẹranko Olóhùn Tó Bá Ìgbà Mu | Olúwáfẹ́mi Kẹ́hìndé Lawrence", "content": "Tata Àti Ìrẹ̀: Ẹranko Olóhùn Tó Bá Ìgbà Mu / On The Grasshopper And Cricket On The Grasshopper and Cricket ~John Keats (short poem) Ọ̀rọ̀ Nípa Olùtúmọ̀: Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti Nigeria culture image on wheather https://www.google.com/search?client=ms-opera-mini-android&channel=new&biw=412&bih=658&tbm=isch&sxsrf=ALiCzsZX3mE4al1Mv_zfGqYuA6A-sGpUgw%3A1671818955739&sa=1&q=nigerian+art+images+on+wheather+and+season", "category": "Aáyan ògbufọ̀"}
{"url": "https://atelewo.org/oore-lo-pe-oluwafemi-kehinde-lawrence/", "headline": "Oore Ló Pé | Oluwafemi Kehinde Lawrence", "content": "Ọ̀rọ̀ Nípa Òǹkọ̀wé: Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán Ojú ìwé yìí jẹ́ ti Economic times image https://m.economictimes.com/wealth/plan/four-ways-you-can-help-poor-people-around-you-with-financial-planning/articleshow/69278206.cms", "category": "Àpilẹ̀kọ"}
{"url": "https://atelewo.org/oro-lati-odo-olootu-ipalemo-poposinsin-odun/", "headline": "Ọ̀rọ̀ Láti Ọ̀dọ̀ Olóòtú — Ìpalẹ̀mọ́ Pọ̀pọ̀ṣìnṣìn Ọdún", "content": "Ẹ̀yin Ònkàwé, Ẹ kú u dédé àsìkò yìí o ẹ̀yin òǹkàwé wa, a sì kú ìpalẹ̀mọ́ pọ̀pọ̀ṣìnṣìn odún tuntun tó ń bọ̀ lọ́nà. Èyí ni láti jẹ́ kí ẹ mọ àwọn iṣẹ́ tí a gbé jáde lẹ́nu lọ́lọ́ yìí. Ọ̀kan lára àwọn iṣẹ́ náà ni Ọmọ kàyéfì láti ọwọ́ Sheriffden Adeola Ogundipe, pàtàkì iṣẹ́ yìí àti ohun tí òǹkọ̀wé ń kọ sí ọmọ aráyé ni pé àṣesílẹ̀ ni àbọ̀wábá bẹ́ẹ̀ sì ní ìṣẹ́ kìí dédé ṣẹ́. A tún gbé iṣẹ́ eléyìí jáde, Ọjà Layé àti ewì mìíràn láti ọwọ́ Olúwáfẹ́mi Kẹ́hìndé Lawrence. Pàtàki iṣẹ́ náà ni pé, òǹkọ̀wé ń ṣi wa létí láti p’erawa sí àjọ tó ní ìrònú, pé gbogbo ohun tí a bá ṣe láyé kí á máa rántí àtunbọ̀tán àti ẹ̀san. Kí á máa to rí Ẹdẹ b’ẹ̀dẹ̀ jẹ́, ká máa t’orí ohun tí a fẹ́ jẹ́ tàbí jẹ láyé ba ohun tó dára jẹ́, torípé gbogbo wa la ó ò kú lọ́jọ́ kan, bẹ́ẹ̀ gbogbo ohun tí a bá gbeléayé ṣe lónìí ọ̀rọ̀ itàn ni lẹ́yìnwá ọ̀la. Iṣẹ́ mìíràn tí a tún gbé jáde ni Okùn Ìfẹ́ Yi! Láti ọwọ́ Bákàrè Táíwò. Òǹkọ̀wé fi pàtàkì ìfẹ́ tòótọ́ hàn, ewà àti ayọ̀ tí ń bẹ nínú ìfẹ́ tóòtọ́ láàárín olólùfẹ́ méjì. Bákan náà, nínú àwọn iṣẹ́ mìíran tí a gbé jáde tí ó jẹ́ ti òǹkọwé yìí ni: “Àgbẹ́kẹ̀lé Ènìyàn” akéwì akọ̀wé ń kọ sí wa pé ìgbẹ́kẹ̀lé ènìyàn lé jàsí asán, ó lè jásí òfo. Ọba elédùà nìkan lótó láti fi ìgbẹkẹ̀lé wa sínú u rẹ̀. “Ìwé Le!” ni tirẹ̀ ni orin ti gbogbo akẹ́kọ̀ọ́ tí kò fẹ́kàn-án ṣe mú bọnu, bẹ́ẹ̀ ìkòkò tó bá máa jata ìdí i rẹ̀ á kọ́kọ́ gbóná. Iṣẹ́ mìíràn tí ó jẹ́ ti Bákàrè Wahab Táíwò ti a tún gbé jáde ni “Àyájọ́ Falẹ!”. A tún gbé iṣẹ́ àpilẹ̀kọ kan jáde, Òtítọ́ Lérè láti ọwọ́ Ọláyàtọ̀ Ọláolúwa. Pàtàkì iṣẹ́ ti òǹkọ̀wé ń rán sí àwùjọ ni láti máa ṣe òtítọ́ nínú ohun gbogbo tí a bá ń ṣe láyé. Bámgbọ́pàá tí ó jẹ́ olú-ẹ̀dá ìtàn náà fí òtítọ́ kún ọ̀rọ ọ rẹ̀ èyí sí ì mú kó ṣàṣeyọrí láààrin àwọn ọmọ ìyá a rẹ̀. Bákan náà ni a tún gbé iṣẹ́ ògbufọ̀ kan jáde; The Child’s Play ti Charles Dickens, eléyìí tí Olúwáfẹ́mi Kẹ́hìndé Lawrence túmọ̀ láti ède Gẹ̀ẹ́sì sí Ìtan Arìnrìn-Àjò Kan. Ìtàn yìí jẹ ìtan ìgbésí-ayé okùnrin arìnrìn-àjò kan, láti ìgbà èwe títí di ọjọ́ ogbó. Lówelówe ni ọ̀rọ ìtàn náà. Nínú ìrìn-àjò náà; okùnrin arìnrìn-àjò yìí ṣeré, k’ẹ́kọ̀ọ́, ní ẹbí, ṣiṣẹ́, ó sì ní ọkàn láti farada ọ̀pọ̀lọpọ̀ ǹkan; pàápàá jùlo àkókò tàbí àwọn ìgbà tí ó pàdánù àwọn olólùfẹ́ ẹ rẹ̀. Àwọn iṣẹ́ mìíràn tí ẹ tún le nífẹ̀ẹ́ sí ni Ọdún Ọlọ́jọ́ láti ọwọ́ ọ Olúwáfẹ́mi Ƙẹ́hìndé Lawrence àti Ọlọ́jọ́ Ti Dé eléyìí tí Dunni Adénúgà kọ. Ìwọ náà mú gègé è rẹ kí o ṣiṣẹ́ àtinúdá láti kọ oyún ọ̀rọ̀ tí o ní síkùn jáde fáráyé kà, láti jẹ ìgbádùn iṣẹ́ àtinúdá náà, kọ́ ẹ̀kọ́ àti láti kọ́gbọ́n nínú u rẹ̀. Àwọn irúfẹ́ iṣẹ́ tí à ń gbà wọlé ni: ewì, eré-onítàn, ìtàn-àròsọ, aáyan ògbufọ̀, iṣẹ́ ìwádìí, àwòrán. Fún ẹ̀kúnrẹ́rẹ́ àlàyé, ẹ le kàn sí www.atelewo.org/igbawole Fún gbogbo ẹ̀yin tí ẹ bá fẹ́ fi iṣẹ́ yín ṣowọ́ sí Àtẹ́lẹwọ́, ẹ fi iṣẹ́ yín ránṣẹ́ sí méélì wa. Tiyín ní tòótọ́", "category": "Àṣàyàn Olóòtú"}
{"url": "https://atelewo.org/itan-arinrin-ajo-kan-oluwafemi-kehinde-lawrence/", "headline": "ìtan Arìnrìn-àjò Kan | Olúwáfẹ́mi Kẹ́hìndé Lawrence", "content": "Ìtan Arìnrìn-àjò kan Ní àkókò kan ṣẹ́yìn, ní ọ̀pọ̀lọpọ̀ ọdún tí ó dára ṣẹ́yìn. Arìnrìn-àjò kan-án wà, tí ó bẹ̀rẹ̀ ìrìn-àjò alágbára, ìrìn-àjò náà sí dàbi ẹnipé ó pẹ́ púpọ̀ nígbàtí ó bẹ̀rẹ̀ sùgbọ́n tí kò fi bẹ́ẹ̀ jìnnà mọ́ ní ìgbàtí ó rin ìrìn-àjò náà dé ìdajì. Ó rin ìrìn-àjò náà ní ọ̀nà tí ó ṣókùnkùn fún ìgbà díẹ̀, láì pàdé ohunkóhun títí di ìgbàtí ó padà ṣe alábàpàdé ọmọ kan tí ó rẹwà. Bẹ́ẹ̀ni ó wí fún ọmọ náà pé “kíni ìwọ́ ń ṣe ní ibí yìí?” Ọmọ náà sí ì wípé “nígbàgbogbo ni èmí n ṣere ní ibí yìí. Wá bá mi ṣeré!” Bẹ́ẹ̀ ni ó bá ọmọ náà ṣeré fún gbogbo ọjọ́ náà, wọ́n sì gbádùn eré náà gidi gan. Òfurufú jẹ́ kìkì dá àwọ búlù, oòrùn ràn gan-an, omi náà mọ́ tónítóní, àwọn ewéko náà jẹ́ ti aláwọ̀ ewé, àwọn òdòdó náà sí lẹ́wà, àwọn méjèèjì sì gbọ́ bí àwọn ẹyẹ ti ń kọrin, wọ́n tún rí ọ̀pọ oúnjẹ àdídùn, gbogbo rẹ̀ síì lẹ́wà. Àkókò yìí jẹ́ àkókò tí ojú ọjọ́ dára, nígbàtí òjò bá rọ̀, wọ́n máa ń fẹ́ láti wo bí òjò náà ti ń rọ̀ àti láti gbọ́òórùn òórùn dídùn. Ó jẹ́ ìdùnnú láti tẹ́tí sí afẹ́fẹ́ nígbàtí ó bá fẹ́, wọ́n sì má n fẹ́ láti gbọ́ ohun tí ó bá sọ, bí ohun tí ó sọ náà ti ń súré jáde láti ilé rẹ̀; níbo ni èyí ti ń wá, ẹnú yà wọ́n! Bẹ́ẹ̀ ni afẹ́fẹ́ yìí ń súfèé tí ó sì ń hó, ó gbá gbogbo àwọ̀ sánmọ̀ tó wà níwáju rẹ̀ kúrò, afẹ́fẹ́ náà tẹrí gbogbo igi ba, ìró rẹ̀ gba àtùpà ti a fi bíríkì kọ́ kan, ó sì mi ilé tììtì, ó sì mú kí Òkun ru sókè nínú ìbínú. Ṣùgbọ́n, ìgbàtí yìnyín bá rọ̀, jẹ́ ìgbà tí ó dára jùlọ; torípé, kò sí ohunkóhun tí wọ́n fẹ́ ẹ̀ nífẹ̀síí tí ó dára ju bí wọ́n ti fẹ láti gbójú sókè wo àwọn yìnyín funfun tó ń rọ̀ tí wọ́n sì nípọn bí ti ọmú ayà ẹyẹ funfun tí ó tó mílíọ́nù kan ní iye àti láti rí bí yìnyín tí afẹ́fẹ́ gbájọ dé àwọn àyè kan ti tẹ́bẹrẹ àti bí ó ti jìn tó; láti tẹ́tísí ìdákẹ́ tí ń bẹ ní ipa-ọ̀nà àti ojú-ọ̀nà. Wọ́n rí ọ̀pọ̀lọpọ̀ àwọn ǹkan ìseré tí ó dára jùlọ ní àgbáye àti àwọn ìwé tí ó ní àwòrán ìtọ́kasí tí ó yanilẹ́nu jùlọ: tí ó ní ṣe pẹ̀lú idà kúkurú tí ó tẹ̀, bàtà àbọ̀wọ̀, láwàní, àwọn aràrá àti òmìrán, àwọn iwin àti ọ̀rọ̀ abìyẹ́ tí ń gbénú igi, ìtan okùnrin ọlọ́lá tí ó ni ọrọ̀ àti agbára ṣùgbọ́n tí o ṣ’ekúpa àwọn ìyàwó o rẹ̀, ìtàn Jáàkì àti èso ẹ̀wà, ohun àlùmọ́nì, ihò tí ń bẹ nínú àpáta àti aginjù, Falẹtáìnì àti Ọ́sìnnì: ìtàn ìbejì kan tí a kọ̀ sílẹ̀. Gbogbo rẹ̀ sí ì jẹ́ ọ̀tun àti òtítọ̀. Ṣùgbọ́n, ní ọjọ́ kan, lójijì, arìnrìn-àjò náà pàdánù ọmọ náà. Ó sì pe ọmọ náà léraléra àmọ́ kò gbọ́ ki ọmọ náà dáalóhùn. Báyìí, ní arìnrìnàjò náà kọjúmọ́ ọ̀na rẹ̀, ó rìn fún ìgbà pípẹ́ díẹ̀ láì pàdé ohunkóhun títí tí ó fi pàdé arẹwà ọmọkùnrin kan. Ó sì wí fún ọmọkùnrin náà pé “kíni ìwọ́ ń ṣe ní ibì yìí?” ọkùnrin náà sí ì wípé, ìgbà gbogbo ni èmí ń kọ́ ẹ̀kọ́, ẹ̀mí fẹ́ kí o wá kọ́ ẹ̀kọ́ pẹ̀lú mìi” Báyìí ní ó kẹ́kọ̀ọ́ pẹ̀lú ọmọkùnrin náà ní̵pa ayé Júpítà àti Júnò, àwọn ará Gíríkì àti ará Róòmù. Èmi kìí sì í kọ́ tàbí mọ́ ju ohun tí mo lè sọ, bẹ́ẹ̀ ni arìnrìnàjò náà, torí pé kò pẹ́ tí ó fi gbàgbé púpọ̀ nínú ǹkan wọ̀nyí. Ṣùgbọ́n, kìí ṣe gbogbo ìgbà ni wọ́n fi ń kẹ́kọ̀ọ́; wọ́n ṣe àwọn eré ìdárayá tí wọn kò tíì ṣe rí. Wọ́n wa ọkọ̀ ojú-omi ní àsìkò ẹ̀rùn, wọ́n sì gun kẹ̀kẹ́ lóri yìnyín ní ìgbà òtútù. Wọ́n mọ ẹ̀sẹ wọ́n lò dáadáa, wọ́n sì mọ ẹsin-ín gùn dáadáa, bẹ́ẹ̀ni eré bọ́ọ̀lù orí ọ̀dàn àti gbogbo eré bọ́ọ̀lù pátá, bíi ehoro àti ajá-ọdẹ ni wọ́n ti ń saré nínú eré-ẹlẹ́wọ̀n, “erémọdé ohun tí n bá ṣe ni ẹ máa ṣe” àti gbogbo àwọn eré ìdárayá mìíràn tí mo lè ronú nípa rẹ̀, kò sì sí ẹnìkan tí ó le lùwọ́n. Wọ́n tún gba ìsinmì, wọ́n jẹ àkàrà òyìnbó, wọ́n ṣ’ayẹyẹ ní ibi tí wọ́n ti jó títí di ọ̀gànjọ́ òru. Wọ́n wo eré orí-ìtàgé ní bi tí wọ́n ti rí ààfin tó kún fún wúrà àti fàdákà èyí tí ó jáde láti inú ilẹ̀ tí ó jẹ́ gidi, wọ́n sì rí gbogbo àwọn ǹkan tó yanilẹ́nu nínú ayé lẹ́kàn soso. Nípa ti ọ̀rẹ́, wọ́n ni àwọn ọ̀rẹ́ àtàtà, púpọ̀ nínú wọn ni mo fẹ́ láti sọ nípa rẹ̀, gbogbo wọn jẹ́ ọ̀dọ́mọdé bíi ọ̀dọ́mọkùnrin arẹwà náà, wọn kò sì jẹ́ àjèjì sí ara wọn fún gbogbo ìgbésí ayé wọn Síbẹ̀síbẹ̀, ní ọjọ́ kan, láààrín àkókò ìdùnnú yìí, arìnrìn-àjò tún pàdánù ọmọkùnrin náà bí ó ti pàdánù ọmọ náà. Lẹ́yìn ìgbàtí gbogbo bí ó ti pé ọmọkùnrin náà jásí asán, ó tún tẹ̀síwájú nínú ìrìnàjò o rẹ̀, ó tún rin ìrìnàjò náà fún ìgbà pípẹ̀ díẹ̀ si láì rí ohunkóhun títí tí ó fi pàdé ọ̀dọ́mọkùnrin kan, ó wí fún ọ̀dọ́mọkùnrin náà pé, “kíni ìwọ́ ń ṣe ní ibí yìí?” ọ̀dọ́mọkùnrin náà sí ì wípé “ní gbogbo ìgbà ni èmí má n ní ìfẹ́, wá kí a jọ fi ìfẹ́ lò” Ó bá ọ̀dọ́mọkùnrin náà lọ, wọ́n dé ọ̀dọ ọ̀kan nínú àwọn ọmọdébìnrin tó lẹ́wà jùlọ tí a kò tíì rí rí, à fi bíi ọmọbìnrin ará faransé tí ó wà ní ibi kọ́lọ́fín yẹn, ó ní ojú bí ọmọbìnrin ará faransé yìí, irun rẹ̀ dà bíi ti ọmọbìnrin ará faransé yẹn, ó ní tọ́ọ́rọ́ lẹ́ẹ̀kẹ́ bíi ọmọbìnrin ará faransé náà, ó ní àwọ̀ dúdú bíi rẹ̀, ó sì ń r’ẹ́ẹ̀rín bí ọmọbìnrin ará faransé náà ti máa ń r’ẹ́ẹ̀rín bí mo ti ń báa sọ̀rọ̀. Báyìí ni ọ̀dọ́mọkùnrin náà yó fẹ̀ẹ́ tààrà bí ẹnìkan tí èmi kò ní dárúkọ rẹ̀, ìgbà àkọ́kọ́ tí ó wá, òun náà nífẹ̀ẹ́ ọmọbìnrin faransé yìí. Àmọ́! Ó máa ń rí ìyọlẹ́nu nígbà míràn gẹ́gẹ́ bí ẹnìkan tó má n fẹ́ láti wà pẹ̀lú ọmọbìnrin faransé yìí, wọ́n máa ń jà nígbà míì, gẹ́gẹ́ bí ẹnìkan àti ọmọbìnrin ará faransé náà ti máa ń jà; wọ́n dáriji ara wọn wọ́n sì padà di ọ̀rẹ́, wọ́n jòkó sínú òkùnkùn, wọ́n sì ń kọ lẹ́tà síra wọn lójojúmọ́, kò sì sí ìpinyà rárá, wọ́n sì tún máa ń wá arawọn ṣùgbọ́n tí wọ́n máa ń díbọ́n bí ẹni wípe wọn kìí ṣe bẹ́ẹ̀. Ní àkókò kérésìmesì ni wọ́n bára wọn ṣàdéhùn ìgbeyàwó, wọ́n jókòó súnmọ́ ara wọn ní ẹ̀gbẹ́ iná kan àti pé wọn yóò se ìgbéyàwó láìpẹ́. Gbogbo rẹ̀ rí gẹ́lẹ́ bí ẹnìkan tí èmi kò ní dárúko, pẹ̀lú ọmọbìnrin faransé náà! Ṣùgbọ́n, arìnrìn-àjò pàdánù wọn ní ọjọ́ kan, bí ó ti pàdánù àwọn ọ̀rẹ́ ẹ rẹ̀ tó kù, lẹ́yìn tí ó sì pè wọ́n kí wọ́n padà wa, tí wọn kò sì padà wá, ó tún tẹ̀síwájú nínú ìrìn-àjò rẹ̀. Báyìí ni ó tún rin ìrìn-àjò náà fún ìgbà pípẹ́ díẹ̀ láì rí ohunkóhun títí tí ó fi rìn dé ọ̀dọ àgbàlagbà ọkùnrin kan. Bẹ́ẹ̀ni ó wí fún arákùnrin náà pé “kíni ìwọ́ ń ṣe ní ibí yìí?” ó sì dáhùn pé, “Gbogbo ìgbà ni èmí n ṣiṣẹ́. Wá kí o wá ṣiṣẹ́ pẹ̀lú mìi!” Bẹ́ẹ̀ni ó sì bẹ̀rẹ̀ sí ní bá arákùnrin náà ṣiṣẹ́, wọ́n jọ wọ inú aginjù lọ. Wọ́n ri gbogbo ìrìn-àjò náà nínú aginjù, wọ́n kọ́kọ́ rìn ní ilẹ̀ tí ó tẹ́jú àti ojú ọ̀nà tóóró tó ní koríko díẹ̀díẹ̀ lọ́tùn àti lósì, bí aginjù ti máa ń rí ní ìgbà òjò; tí ó bẹ̀rẹ̀ sí ní dí tí ó sì ṣókùnkùn, bíi aginjù nígbà ẹ̀rùn; díẹ̀ lára àwọn igi kékèké tí ó tètè hù jáde, tún di pupa. Arákùnrin náà kò nìkàn dáwà, ó ní obìnrin kan tí ọjọ́-orí i rẹ̀ fẹ́ ẹ̀ jẹ́ ìkannáà pẹ̀lú rẹ̀, tí ó jẹ́ ìyàwó rẹ̀; wọ́n ní àwọn ọmọ, tí àwọn náà síì wà pẹ̀lú wọn. Báyìí ni gbogbo wọ́n jọ rin aginjù náà, wọ́n ń gé àwọn igi, àwọn ẹ̀ka igi àti ibi ti ewé rẹ̀ sí láti wá ojú ọ̀nà, wọ́n ń ru ẹ̀rù, wọ́n sì ń ṣiṣẹ́ kárakára. Ní ìgbà kan, wọ́n rìn dé ọ̀nà kan tí ó gbòòrò tí ó ni àwọn igi gíga gíga ṣùgbọ́n tí koríko kékèké hù ní abẹ́ ẹ rẹ̀, èyí tí ó já sí aginjù tó dí. Wọ́n sì gbọ́ ohùn ọmọ kékeré kan ní òkèrè tí ó ń kígbe “Bàbá, bàbá, èmi ni ọmọ mìíràn! Ẹ dúró fún mi!” Ní àkókò yẹn wọn rí ọmọ náà bí èyí tó kéré jọjọ, tí ìrísí rẹ̀ síì ń tóbi síi nígbà tí óún súnmọ́ wọn, tí ó sáré láti darapọ̀ mọ́ wọn, nígbàtí ó dé bẹ̀, gbogbo wọ́n rọ̀gbà yiká, wọ́n f’ẹnu kòó lẹ́nu wọ́n sì ki káàbọ̀; lẹ́yìn náà gbogbo wọ́n tẹ̀síwájú. Ní ìgbà kan, wọ́n rin ọ̀nà gbòòrò yìí lóríṣiríṣi ní ìgba kan náà, lẹ́yìn náà gbogbo wọ́n dúró jẹ́, ọ̀kan nínú àwọn ọmọ náà síì wí pé “Bàbá, mò ń lọ sí ibì odò ńlá,” Ẹlòmíràn síì wípé “Bàbá, mò ńlọ sí Íńdíà,” Ẹlòmíràn “Bàbá, mo fẹ́ wá ọrọ̀ mi níbi tí mo ti lè wa,” Ẹlòmíràn “Bàbá, mò ń lọ sí ọ̀run!,” pẹ̀lú ọ̀pọ̀lọpọ̀ omijé nígbàtí wọ́n pínyà, wọ́n lọ lọ́tọ̀ọ̀tọ̀ sí ìsàlẹ̀ ọ̀nà gbòòrò náà; ọmọ tí ó lọ sí ọ̀run, gòkè re’nú afẹ́fẹ́ wúrà ó sì pòórà lójijì. Nígbàkúgbà tí ìpinyà wọ̀nyí bá ṣẹlẹ̀, arìnrìn-àjò náà wo arákùnrin náà, ó sì ri pé ó wo ojú ọ̀run èyí tó ga ju igi ilẹ̀ lọ, ọjọ́ ti bẹ̀rẹ̀ sí ní pojúdà ní àkókò yìí, oòrùn sí tì n r’ebi à ti wọ̀. Òun náà rí pe é, irun orí Òun ti ń di ewú. Ṣùgbọ́n, wọn kò le è sinmi fún ìgbà pípẹ́, torípé wọ́n ní ìrìn-àjò láti rìn, ó sì ṣe pàtàkì fún wọn láti wà lójú iṣẹ́ ní gbogbo ìgbà. Nígbẹ̀yìngbẹ́yín, ọ̀pọ̀lọpọ̀ ìpinyà ló ti wà débi pé kò sí ọmọ kankan tí ó ṣẹ́ kù, à fi arìnrìn-àjò, arákùnrin àti obìnrin náà ni wọ́n jọ k’ọ̀wọ́rìn láti tẹ̀síwájú nínú ìrin wọn. Àkókò yìí, aginjù ti yípadà sí awọ̀ òféfèé àti búráùn; pẹ̀lú ewéko náà, pàápàá igi igbó, ti bẹ̀rẹ̀ sí ní wó lulẹ̀. Báyìí ni wọ́n dé ọ̀nà gbòòrò kan tí ó ṣókùnkùn ju àwọn ìyókù lọ, wọ́n sì ń tẹ̀ síwájú nínú ìrìn-àjò láì ronú pé ìrìn-àjò náà kò dára fún wọn nígbà tí obìnrin náà dúró. “Ọkọ mìi”, “A pè mí” ni Obìnrin náà sọ Wọ́n tẹ́tí, wọ́n sì gbọ́ ohùn kan ní ọ̀nà jínjìn sí ọ̀nà gbòòrò náà, tí ó sọ pé, “Ìyá, ìyá!” Ó jẹ́ ohùn ọmọ àkọ́kọ́ tí sọ pé, “ mò ń lọ sí ọ̀run!” Bàbá sì wípé “Èmí gbàdúrà kí ó má jẹ̀ ẹ́ ìsinsìyí. Àtiwọ̀ oòrùn ti súnmọ́ gidi. Èmí gbàdúra kí ó má jẹ̀ ẹ́ ìsinsìyí!”. Ṣùgbọ́n, ohùn náà kígbe “Ìyá, ìyá!” láì gbọ́ ti bàbá, bí ó tilẹ̀ jẹ́ pé irun orí i rẹ̀ ti fẹ́rẹ̀ funfun tán, omijé sì wà ní ojú rẹ̀. Lẹ́yìn náà, ìyá a rẹ̀, tí ó ti rì tẹ́lẹ̀ sí inú okùnkùn ti ọ̀nà gbòòrò tó ṣókùnkùn yìí, bí ó ti ń lọ kúro bẹ́ẹ̀ ni apá a rẹ̀ yí ọrùn ọmọ náà ká, ó fi ẹnu kò ó lẹ́nu, ó sì wípé “Olùfẹ́ mìi, ní ṣe ni a pè mí, mo sì lọ!” Ó sì ti lọ. A sì fi arìnrìn-àjò náà àti arákùnrin nìkan sílẹ̀. Wọ́n sì jọ lọ síwájú àti síwájú títí wọ́n fi fẹ́ ẹ̀ dé ipẹ̀kun aginjù náà, wọ́n súnmọ́ tóbẹ́ẹ̀ tí wọ́n le è rí pupa wíwọ̀-oòrùn náà ti ń tàn láàárín àwọn igi. Síbẹ̀, lẹ́ẹ̀kan sí i, bí ó ti ń wa ọ̀nà láàárín àwọn ẹ̀ka-igi náà, arìnrìn àjò náà pàdánù ọ̀rẹ́ ẹ rẹ̀. Ó pè títí ṣùgbọ́n kò rí ìdáhùn kankan, nígbàtí ó jáde nínú aginjù náà, tí ó sì rí oòrùn àláfíà tó ràn sí orí àwọn òdòdó aláwọ̀ àlùkò, ó dé ọ̀dọ̀ bàbá arúgbó kan tí ó jókòó sórí igi àwókù kan. Báyìí ni ó wí fún bàbá arúgbó náà pé “kíni ìwọ́ ń ṣe ní ibí yìí?” Bàbá arúgbó náà sọ́rọ̀ pẹ̀lú ẹ̀rín músẹ́ pé “gbogbo ìgbà ni èmí máa ń ṣèrántí, wá ṣ’èrántí pẹ̀lú mìi!” Báyìí ni arìnrìn àjò náà jókòó sí ẹ̀gbẹ́ bàbá arúgbó náà, lójúkojú pẹ̀lú ìtànsán oòrùn tó fún ni ní àlááfíà; gbogbo àwọn ọ̀rẹ́ ẹ rẹ̀ sí padà wá ní ìrọwọ́rọsẹ̀, wọ́n dúró yí i ká. Ọmọ náà tí ó rẹwà, arẹwà okùnrin náà, ọ̀dọ́mokùnrin náà tí ó yóòfẹ́, bàbá, ìyá àti àwọn ọmọ; gbogbo wọn ló wà níbẹ̀, kò sì pàdánù ohunkóhun. Báyìí ni ó nífẹ̀ẹ́ gbogbo wọn, ó sì ní inúure àti sùúrù pẹ̀lú gbogbo wọn, inúu rẹ̀ sí dùn láti rí gbogbo wọn, gbogbo wọ́n sì bọlá fún-un, wọ́n sì tún nífẹ̀ẹ́ ẹ rẹ̀. Mo sì rò pé arìnrìn-àjò náà gbọ́dọ̀ jẹ́ ẹ̀yin gan alára, bàba bàbá mìi ọ̀wọ́n, nítorí àwọn nǹkan wọ̀nyí jẹ́ ohun tí o ṣe sí wa àti ohun tí a ṣe sí ọ. The Child’s story Once upon a time, a good many years ago, there was a traveller, and he set out upon a journey. It was a magic journey, and was to seem very long when he began it, and very short when he got half way through. He travelled along a rather dark path for some little time, without meeting anything, until at last he came to a beautiful child. So he said to the child, “What do you do here?” And the child said, “I am always at play. Come and play with me!” So, he played with that child, the whole day long, and they were very merry. The sky was so blue, the sun was so bright, the water was so sparkling, the leaves were so green, the flowers were so lovely, and they heard such singing-birds and saw so many butteries, that everything was beautiful. This was in fine weather. When it rained, they loved to watch the falling drops, and to smell the fresh scents. When it blew, it was delightful to listen to the wind, and fancy what it said, as it came rushing from its home– where was that, they wondered!–whistling and howling, driving the clouds before it, bending the trees, rumbling in the chimneys, shaking the house, and making the sea roar in fury. But, when it snowed, that was best of all; for, they liked nothing so well as to look up at the white flakes falling fast and thick, like down from the breasts of millions of white birds; and to see how smooth and deep the drift was; and to listen to the hush upon the paths and roads. They had plenty of the finest toys in the world, and the most astonishing picture-books: all about scimitars and slippers and turbans, and dwarfs and giants and genii and fairies, and blue- beards and bean-stalks and riches and caverns and forests and Valentines and Orsons: and all new and all true. But, one day, of a sudden, the traveller lost the child. He called to him over and over again, but got no answer. So, he went upon his road, and went on for a little while without meeting anything, until at last he came to a handsome boy. So, he said to the boy, “What do you do here?” And the boy said, “I am always learning. Come and learn with me.” So he learned with that boy about Jupiter and Juno, and the Greeks and the Romans, and I don’t know what, and learned more than I could tell–or he either, for he soon forgot a great deal of it. But, they were not always learning; they had the merriest games that ever were played. They rowed upon the river in summer, and skated on the ice in winter; they were active afoot, and active on horseback; at cricket, and all games at ball; at prisoner’s base, hare and hounds, follow my leader, and more sports than I can think of; nobody could beat them. They had holidays too, and Twelfth cakes, and parties where they danced till midnight, and real Theatres where they saw palaces of real gold and silver rise out of the real earth, and saw all the wonders of the world at once. As to friends, they had such dear friends and so many of them, that I want the time to reckon them up. They were all young, like the handsome boy, and were never to be strange to one another all their lives through. Still, one day, in the midst of all these pleasures, the traveller lost the boy as he had lost the child, and, after calling to him in vain, went on upon his journey. So he went on for a little while without seeing anything, until at last he came to a young man. So, he said to the young man, “What do you do here?” And the young man said, “I am always in love. Come and love with me.” So, he went away with that young man, and presently they came to one of the prettiest girls that ever was seen–just like Fanny in the corner there–and she had eyes like Fanny, and hair like Fanny, and dimples like Fanny’s, and she laughed and coloured just as Fanny does while I am talking about her. So, the young man fell in love directly–just as Somebody I won’t mention, the first time he came here, did with Fanny. Well! he was teased sometimes–just as Somebody used to be by Fanny; and they quarrelled sometimes–just as Somebody and Fanny used to quarrel; and they made it up, and sat in the dark, and wrote letters every day, and never were happy asunder, and were always looking out for one another and pretending not to, and were engaged at Christmas-time, and sat close to one another by the fire, and were going to be married very soon–all exactly like Somebody I won’t mention, and Fanny! But, the traveller lost them one day, as he had lost the rest of his friends, and, after calling to them to come back, which they never did, went on upon his journey. So, he went on for a little while without seeing anything, until at last he came to a middle-aged gentleman. So, he said to the gentleman, “What are you doing here?” And his answer was, “I am always busy. Come and be busy with me!” So, he began to be very busy with that gentleman, and they went on through the wood together. The whole journey was through a wood, only it had been open and green at first, like a wood in spring; and now began to be thick and dark, like a wood in summer; some of the little trees that had come out earliest, were even turning brown. The gentleman was not alone, but had a lady of about the same age with him, who was his Wife; and they had children, who were with them too. So, they all went on together through the wood, cutting down the trees, and making a path through the branches and the fallen leaves, and carrying burdens, and working hard. Sometimes, they came to a long green avenue that opened into deeper woods. Then they would hear a very little, distant voice crying, “Father, father, I am another child! Stop for me!” And presently they would see a very little figure, growing larger as it came along, running to join them. When it came up, they all crowded round it, and kissed and welcomed it; and then they all went on together. Sometimes, they came to several avenues at once, and then they all stood still, and one of the children said, “Father, I am going to sea,” and another said, “Father, I am going to India,” and another, “Father, I am going to seek my fortune where I can,” and another, “Father, I am going to Heaven!” So, with many tears at parting, they went, solitary, down those avenues, each child upon its way; and the child who went to Heaven, rose into the golden air and vanished. Whenever these partings happened, the traveller looked at the gentleman, and saw him glance up at the sky above the trees, where the day was beginning to decline, and the sunset to come on. He saw, too, that his hair was turning grey. But, they never could rest long, for they had their journey to perform, and it was necessary for them to be always busy. At last, there had been so many partings that there were no children left, and only the traveller, the gentleman, and the lady, went upon their way in company. And now the wood was yellow; and now brown; and the leaves, even of the forest trees, began to fall. So, they came to an avenue that was darker than the rest, and were pressing forward on their journey without looking down it when the lady stopped. “My husband,” said the lady. “I am called.” They listened, and they heard a voice a long way down the avenue, say, “Mother, mother!” It was the voice of the first child who had said, “I am going to Heaven!” and the father said, “I pray not yet. The sunset is very near. I pray not yet!” But, the voice cried, “Mother, mother!” without minding him, though his hair was now quite white, and tears were on his face. Then, the mother, who was already drawn into the shade of the dark avenue and moving away with her arms still round his neck, kissed him, and said, “My dearest, I am summoned, and I go!” And she was gone. And the traveller and he were left alone together. And they went on and on together, until they came to very near the end of the wood: so near, that they could see the sunset shining red before them through the trees. Yet, once more, while he broke his way among the branches, the traveller lost his friend. He called and called, but there was no reply, and when he passed out of the wood, and saw the peaceful sun going down upon a wide purple prospect, he came to an old man sitting on a fallen tree. So, he said to the old man, “What do you do here?” And the old man said with a calm smile, “I am always remembering. Come and remember with me!” So the traveller sat down by the side of that old man, face to face with the serene sunset; and all his friends came softly back and stood around him. The beautiful child, the handsome boy, the young man in love, the father, mother, and children: every one of them was there, and he had lost nothing. So, he loved them all, and was kind and forbearing with them all, and was always pleased to watch them all, and they all honoured and loved him. And I think the traveller must be yourself, dear Grandfather, because this what you do to us, and what we do to you. -Charles Dickens (Dickens short story) Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ ti image tropical forest: https://www.flocabulary.com/unit/tropical-rainforests/", "category": "Aáyan ògbufọ̀"}
{"url": "https://atelewo.org/okun-ife-yi-bakare-wahab-taiwo/", "headline": "Okùn Ìfẹ́ Yi! | Bákàrè Wahab Táíwò", "content": "Okùn Ìfẹ́ Yi! Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó,ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yoòbá. Àwòrán ojú ìwé yìí jẹ́ tí love and culture, painting by Aurthor-Richard Iheanacho image: https://images.app.goo.gl/rPDqtyx73gQn2oui9", "category": "Ewì"}
{"url": "https://atelewo.org/agbekele-eniyan-bakare-wahab-taiwo/", "headline": "Agbẹ́kẹ̀lé Ènìyàn | Bákàrè Wahab Táíwò", "content": "Agbẹ́kẹ̀lé Ènìyàn Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó,ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yoòbá. Àwòrán ojú ìwé yìí jẹ́ ti Nigeria Traditional Art and culture image:https://images.app.goo.gl/Df9m5CztisbXPHEA7", "category": "Ewì"}
{"url": "https://atelewo.org/iwe-le-wahab-bakare-taiwo/", "headline": "Ìwé Le! | Wahab Bákàrè Táíwò", "content": "Ìwé Le! Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó, ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yoòbá Àwòrán ojú ìwé yìí jẹ́ tí The Guardian Conscience:https://guardian.ng/guardian-woman/help-your-child-form-the-reading-habit/", "category": "Ewì"}
{"url": "https://atelewo.org/ayajo-fale-bakare-wahab-taiwo/", "headline": "Àyájọ́ Falẹ! | Bákàrè Wahab Táíwò", "content": "Àyàjọ́ Falẹ! Bákàrè Wahab Táíwò jẹ́ ọmọ ìlú Ọ̀gbàgì-Àkókó ní Ìpínlẹ̀ Oǹdó. Akẹ́kọ̀ọ́ ìmọ̀ Ẹ̀dá-Èdè àti Èdè Yorùbá ni, ní Fásitì Adékúnlé Ajáṣin, Àkùngbá-Àkókó, ní Ìpínlẹ̀ Oǹdó. Bó ṣe ń kọ ewì lédè Gẹ̀ẹ́sì, ló ń kọ lédè Yoòbá. Àwòràn ojú ìwé yìí jẹ́ ti Guardians image:https://cdn.vanguardngr.com/wp-content/uploads/2011/07/sex.jpg", "category": "Ewì"}
{"url": "https://atelewo.org/otito-lere-olayato-olaoluwa/", "headline": "Òtítọ́ Lérè | Ọláyàtọ̀ Ọláolúwa", "content": "Ní ìlú kan tí à ń pè ní Bíkú, Bí-ikú-ilé-ò-pa-ni ni àjápè orúkọ ìlú yìí ṣùgbọ́n àwọn ènìyàn fẹ́ràn láti máa ge kúrú sí Bíkú. Adé ìlú yìí jẹ́ gbajúmọ̀ láàrín àwọn ènìyàn nítorí ó ti fi ìgbà kan jẹ́ ọdẹ aperin, orúkọ rẹ̀ ni Ọba Adémọ́lá Adéoyè. Ọba yìí ní arẹwà ‘mọbìnrin kan ṣoṣo, Adébísí lorúkọ rẹ̀. Bí ó tilẹ̀ jẹ́ pé ilé gbajúmọ̀ la bíi sí, síbẹ̀, ó ní ẹ̀kọ́ ilé, kìí ṣe òròjú, kìí ṣìwàhù, ìwà ìtẹríba àti ẹ̀mí ìrẹ̀lẹ̀ tó ní pọ̀ jọjọ. Ní ọ̀sán ọjọ́ kan, ‘Débísí gbéra láti gbafé, ó rí èso àgbálùmọ̀ lọ́nà, ó bẹ̀rẹ̀ mujẹ nítorí ọ̀nà ọ̀fun ń pòùngbẹ làti jẹ ẹ́. Láì mọ̀ bóyá jíjẹ ni tàbí bẹ́ẹ̀ kọ́, ó fi lánu tán láì kù kan. Ibi tí ó ti ń jẹẹ́ ló ti dákú lọ gbáári. Kò sẹ́ni kankan ní itòsí tí yóò gbe. Ìgbà tí wọ́n retí-remú kí ó darí wálé l’Oba bá pàṣẹ láti wáa lọ. Bí wọ́n ti ri ní ọ̀ọ́kán, àwọn ìránṣẹ́ ọba rò wípé ó ti dákẹ́ ṣùgbọ́n nígbà tí wón súnmọ pẹ́kí, wọ́n ri pé ẹ̀mí ṣì wà lára rẹ̀. Kíá, wọ́n gbé dé Ààfin. Àyà àwọn òbí Adébísí já, wọ́n pe oníṣègùn láti yẹ̀ẹ́ wò. Oníṣegùn ní oun kan ṣoṣo tí ó lè wo ‘Débísí sàn ni ẹyẹlé olójú mẹ́rin tí òun yóò fi ṣe ìpèsè fún-un. Ọ̀rọ̀ yìí só sí gbogbo wọn lẹ́nu, ó sì tún bu iyọ̀ síi. Pàbó ni gbogbo ìgbìyànjú àwọn ìránṣẹ́ Ọba lórí ọ̀ràn yí jásí. Ọba wá ṣèkéde pé ẹnikẹ́ni, yálà onílé tàbí àlejò tí ó bá lè wá ẹyẹlé olójú mẹ́rìn-in rí ni yóò fẹ́ Adébísí ọmọ òun kan ṣoṣo. Nì wàrànsèsà, àwọn ọmọ ìyá mẹ́ta kan wà nínú ìlú yìí rí orúkọ wọn ń jẹ́ Báòkú, Bádéjọ àti Bámgbọ́pàá. Báòkú ni àkọ́bí tí àwọn tó kù jẹ́ àwọn àbúrò rẹ̀. Wọ́n ti fi ìgbà kan gbìyànjú láti fẹ́ Adébísí. Nítorí náà, wọ́n wọnú ìgbẹ́ lọ. Lọ́ọ̀tọ̀ọ̀, wọ́n wo tìfun-tẹ̀dọ̀ igbó Bíkú. Aríran ni bàbá wọn, ó sì ti fi oògùn síwọn lára kí ó tó jáde láyé. Báòkú ni ó kọ́kọ lọ, orí ba ṣé, ó fojú gáání ohun táà ń wá níbi tí ó gbé bà lé orí igi lẹ́gbẹ̀ẹ́ odò. Ó múu, ó mọ́nà rẹ̀ pọ̀n lọ sí ìlú. Bí ó ti ń lọ, ó pàdé baba arúgbó kan, onítọ̀ún bi Báòkú lérèè oun tó wà nínú àpò tó gbé kọ́rùn. Báòkú rẹ́rìn-ín ìyàngì, ó ní “baba, ekòló lásán ni ó wà níbẹ̀“. Baba ní kò burú. Wọ́n mú ọ̀nà wọn pọ̀n. Bí Baòkú ti dé ọ̀dọ̀ oníṣègùn láti mú ẹyẹlé jáde, ekòló méje ni ó rí. Ọjọ kejì ni Bádéjọ tó dé sí ìlú, nítorí pé òun náà purọ́ fún baba arúgbó yìí lọ́nà, akàn ni ó kó jáde nínú àpò rẹ̀. Yorùbá bọ̀, wọń ní ‘bí a bá wípé ó dọwọ́ọ babaláwo, babaláwo á ní ó dọwọ́ ifá; bí a bá ní ó dọwọ́ àgbà ìṣègùn, àgbà ìṣègùn á ní ó dọwọ́ ọ̀sanyìn’, bí Bámgbọ́pàá ti ń lọ l’óún képée Elédùmarè fún ìrànwọ́ àti àtìlẹ́yìn ẹlẹ́dàá bàbá rẹ̀ lọ́run. Ọjọ́ kẹta ni ó tó rí ẹyẹlé olójú mẹ́rin níbi tó ń gbé musàn lórí igi. Ọ̀nà tí àwọn ẹ̀gbọ́n rẹ̀ gbà kọ́ ni ó gbà, èyí ló jẹ́ kí ó pẹ́ ríi. Bí Bámgbópàá ti rí baba arúgbó, ó kíi tọ̀yàyà-tọ̀yàyà, baba bèèrè ohun tó gbé kọ́rùn, ó ṣàlàyé fún baba pé ẹyẹlé ni àti pé ara ọmọ ọbatí kò dá ni wọ́n fẹ́ lòó fún. Baba ní kò burú, ó fun ní fèrè gbọọrọ kan pé yóò wúlò fún-un lọ́jọ́ iwájú. Bámgbọ́pàá dé ọ̀dọ oníṣègùn, ewé jẹ́, oògùn jẹ́ pẹ̀lú, ara Adébísí yá ṣùgbọ́n ọba yẹ àdéhùn, ó ní òun kò fẹ́ kí táláká ó fẹ́ ọmọ òun. Ọba wá ní àyàfi tí Bámgbọ́pàá bá lè mú eku oníbejì wá bá òun láàárọ̀ ọjọ́ kejì ló tó lè fẹ ẹ. Ọ̀ràn yìí mú ìrònú báa, lọ́gán ló rántí fèrè tí baba arúgbó fún-un. Ó fọn fèrè yìí, lótìítọ́, eku oníbejì yọ síi. Kíá, ó gba Ààfin Ọba lọ, ẹni ta rò pé kò lè pàgọ́ tó kọ́lé ìgunnu lọ̀rọ̀ ọ̀hún rí lójú Ọba, ẹnu yàá púpọ̀púpọ̀, ó bèèrè ọ̀nà tí Bámgbópàá gbà tó fi pege dé fi wàrà jọkà, ó d’Ọ́ba lóùn p’órí ló b’óun ṣé. Báyìí ni Bámgbópàá ṣe dọkọ Adébísí ọmọ ọba látàri òtítọ, ìwà ìtẹríba àti ìforítì rẹ̀, àwọn méjèèjì sì jọ ń gbé ní àláfíà. Ọláyàtọ Ọláolúwa jẹ́ ọmọ ìpínlẹ̀ Oǹdó. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti Nigeria Cultural Art Image:https://www.pinterest.de/pin/380694974750748626/", "category": "Àpilẹ̀kọ"}
{"url": "https://atelewo.org/oja-laye-ati-ewi-miiran-oluwafemi-kehinde-lawrence/", "headline": "Ọjà Layé àti Ewì Mìíràn | Olúwáfẹ́mi Kẹ́hìndé Lawrence", "content": "ỌJÀ LAYÉ Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti Nigeria art culture image:https://jiji-blog.com/2018/01/nigerian-art-culture-nations-heritage/", "category": "Ewì"}
{"url": "https://atelewo.org/omo-kayefi-sheriffdeen-adeola-ogundipe%cc%a3/", "headline": "Ọmọ Kàyéfì | Sheriffdeen Adéọlá Ògúndípẹ̀", "content": "Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ. Òun ni olóòtú ìkànnì ÀTÙPÀ ÈDÈ. Àwòrán Ojú Ìwé Yìí Jẹ́ Ti Culture Trip.", "category": "Ewì"}
{"url": "https://atelewo.org/5-2/", "headline": "ÀTẸ́LẸWỌ́ ẸNI KÌÍ TAN NÍ JẸ: FIVE YEARS OF PROMOTING YORUBA LANGUAGE AND CULTURE", "content": "Èyí jẹ́ ọ̀rọ̀ tí àwọn olùdásílẹ́ Àtẹ́lẹwọ́, Rasaq Malik àti Ibrahim Ọ̀rẹ́dọlá kà ní ibi ìpèjọ àwọn oníròyìn láti ṣe ayẹyẹ ọdún karùn-ún tí wọ́n dá ẹgbẹ́ ÀTẸ́LẸ́WỌ́ sílẹ̀. Ní ọjọ́ kíní Oṣù òkudù, ni 2017, a bẹrẹ̀ ẹgbẹ́ Àtẹ́lẹwọ́ gẹ́gẹ́ bí èsì sí ògúnlọ́gọ́ ìpèníjà tí ó ń kojú dídáàbò àti àjàyè àṣà àti èdè Yorùbá. Àrídájú tó múlẹ̀ ni pé ọ̀pọ̀ nínú àwọn ọmọ orílẹ̀-èdè Nàìjíríà àti àwọn ọmọ adúláwọ̀ ni kò lè kà tàbí kọ ní èdè abínibí wọn, kò tún sí ìrànlọ́wọ́ pẹ̀lú ètò ẹ̀kọ́ tí kò kàn-án nípá fún àwọn akẹ́ẹ̀kọ́ láti kọ́ èdè abínibí wọn dé ilé ẹ̀kọ́ girama àti ìfàsẹ́yìn ìwé lítírésọ̀ tí ó pegedé. Gẹ́gẹ́ bí ẹgbẹ́ tí ó fẹ́ ìyípadà, a bẹ̀rẹ̀ Àtẹ́lẹwọ́ látí ṣe àtúnṣe sí àwọn ìṣòro yìí nípa ṣíṣe e ní àpèrè tí a fi sọrí títanijí àti àtúntò àṣà Yorùbá pẹ̀lú èròngbà láti pèsè àpèrè fún fífa ojú àwọn ènìyàn mọ́ra àti ṣíṣe ìfọ̀rọ̀wérọ̀ tí ó s’ẹni ní àǹfààní pẹ̀lú ọ̀kanòjọ̀kan àṣà Yorùbá nípa ìdíje, ìdánilẹ́kọ̀, ìfọ̀rọ̀wérọ̀, àti ìpàdé gbogbo ìgbà; láti pèsè àpèrè fún fífipamọ́ àti dídààbò bo ìmọ̀ àbáláyé Yorùbá, àṣà, àti èdè nípa ìbámu pẹlú ìlọsiwájú ìmọ̀ ẹ̀rọ; àti láti jí ìfẹ́ àwọn ènìyàn nínú lítíréṣọ̀ Yorùbá nípa ṣíṣe ètò ìwé kíkà, ṣíṣe ọ̀nà láti rí lítírésọ̀ Yorùbá àti títẹ̀jáde àwọn ojú tuntun ní èdè Yorùbá. Láti bí ọdún karùn-ún, a ti dúró ti àwọn àfojúsùn yìí àti pé a ti gbìyànjú láti ri pé a kò kúrò lójú ọ̀nà wọn. Fún ọdún márun, a ti ń gbé àṣà kíkà ìwé Yorùbá lárugẹ nípa àwọn ọ̀kanòjọ̀kan ètò tí ó dálé gbígbé iṣẹ́ Yorùbá jáde ní orí ẹ̀rọ ayélujára, ìṣẹ́ ìwadìí, ìdíje àti gbígbé ìwé Yorùbá lárugẹ. Fún ọdún márun, a ti ṣe ètò kíkọ́ àwọn ènìyàn ní èdè Yorùbá ní ọ̀fẹ́ àti èyí tí àwọn ènìyàn sanwó fún ní orí ẹ̀rọ ayélujára àti kọjúsími kí n kọjúsiọ. Fún ọdún márun, a ti sisẹ́ pẹ̀lú àjọ ní orílẹ̀-èdè Nàìjíríà àti ní òkè òkun láti túnmọ̀ àti kọ ìfiránṣẹ́ tí ó ṣe ìgbélarugẹ àǹfààní ní ẹ̀ka ààbò, ẹ̀kọ́ àti ohun ọ̀gbìn. Fún ọdún márun, a ti ṣiṣẹ́ láti ṣe ìfihàn àti sọ̀rọ̀ nípa àwọn ògbóntàgi àgbàlagbà òǹkọ̀wé àti onímọ̀ ẹ̀kọ́. Fún ọdún márun, a ti ṣètò ìrànlọ́wọ́ tó péye, àfojúsùn àti ìpolongo fún onírúurú iṣẹ́ àti ètò Yorùbá ní orílẹ̀-èdè Nàìjíríà àti ní òkè òkun. Fún ọdún márun, a pèsè àpèrè fún àṣà àti àwọn olólùfẹ́ èdè láti le dásí ìfọ̀rọ̀jomitoròọ̀rọ̀ tó pegedé nípa ìṣẹ̀lẹ̀ tí ó àti ṣe ìpalára fún àwọn ọmọ Yorùbá. Ní ìlànà àfojúsùn wa, Àtẹ́lẹwọ́ ṣe ìfilọ́lẹ̀ “ÌDÍJE ÀTẸ́LẸWỌ́ FÚN LÍTÍRÉSỌ̀ YORÙBÁ” ní 2020. Ìdíje yií wà fún àwọn òǹkọ̀wé tí wọn kò tí ì tẹ ìwé jáde rí ní èdè Yorùbá. ÌDÍJE ÀTẸ́LẸWỌ́ FÚN LÍTÍRÉSỌ̀ YORÙBÁ” jẹ́ fífilọ́lẹ̀ láti mójútó àwọn ìṣòro tí ó jẹmọ́ àwọn òǹtẹ̀wè, pínpín ìwé, ṣiṣe ìgbìyànjú nípa òǹkàwé, ati bẹ́ẹ̀bẹ́ẹ̀ lọ.– tí kíkọ ìwé ní Yorùbá ń kojú. Ìdíje Àtẹ́lẹwọ́ fún litiréṣọ̀ Yorùbá ní èróńgbà láti ṣe ìtanijí àwọn ọ̀pọ̀lọpọ̀ ǹǹkan ìwúrí tí ó jẹ́ ti Yorùbá. Fún ìgbà àkọ́kọ́ ìdíje náà, ìgbàláyè wà fún àwọn òǹkọ̀wé láti ṣe ìfirańṣẹ́ ewì, ìtàn, àti eré oníṣe. Lẹ́yìn ìdíje tí ó lààmìlaaka náà, a rí àwọn tó gbégbá orókè márùn. Mustapha Sherif jẹ́ gbogbogbo olúborí fún ìwé ìtàn rẹ̀ tí àkọ́lé rẹ̀ ń jẹ́ “Orin Ewì Akọdan”. Àwọn tó tún gbégbá orókè tún ni Ṣeun Adéjàre (T’ẹníkú Ló gbé), Amos Ọlátúnjí Pópóọlá (Akínkanjú Ọdẹ Nínú Igbó Àmọ̀tẹ́kùn), Sodiq Lawal (Aròjinlẹ̀ Àròfọ̀), Agboọlá Àyándìran (Ó Já Sọ́pẹ́). Ẹni tó gbégbá orókè gbogbogbo gba ẹ̀bùn owó àádọ́ta Naira nígbà tí àwọn tó gbégbá orókè yókùn gba ẹ̀bùn ìwé àti àmì ẹ̀yẹ. Fún ìgbà ẹ̀kejì ìdíje náà, a ṣe àfikún ẹka kan tí à ń pè ní “aáyan ògbufọ̀” fún àwọn ìwé ìfiránsẹ́ tí ó ṣe aáyan ògbufọ̀ ìwé ní èdè míràn sí èdè Yorùbá. Lẹ́yìn àwọn ìlànà yìí, a ní àwọn márun tí ó gbégbá orókè. Waliyullah Tunde Abímbọ́lá jẹ́ olùborí gbogbogbo fún ìwé rẹ̀, Oko Ẹranko, aáyan ògbufọ̀ ìwé George Orwell tí orukọ rẹ̀ ń jẹ́ “Animal Farm” sí Yorùbá ìwé. Àwọn olùborí yóò kù ni Kafilah Ayọ̀bámi Fashola (Àbẹ̀ní), Bakare Wahab Táíwò (Àtẹ́wọlará Akéwì Akowe), Anífowóṣe Zainab Olúwafúnmilọ́lá (Ìgbẹ̀yìn Òwúrò) àti Abdulkareem Jeleel Ọlásúnkànmí (Ewí Kòbọmọjẹ́). Ẹni tó jáwé olúborí gbogbogbo gba ẹ̀bùn owó ẹgbẹ̀rún náírà nígbà tí àwọn tó gbégbá orókè yókùn gba àmì ẹ̀yẹ àti àádọ́ta lẹ́yọ kọ̀ọ̀kan. Ní òní, inú wa dùn láti kéde ìfilọ́lẹ̀ ìdíje náà ní ìgbà ẹ̀kẹta. À á sì ń pe àwọn òǹkọ̀wé tí wọ́n kò tí ì tẹ̀wé jáde rí ní èdè Yorùbá láti fi ìwé wọn ránṣẹ́ sí wa. A ó ma gba àgbàwọlé láti oṣù kínní June di ọgbọ̀n ọjọ́ ní oṣù ọ̀wàrà. Ìlànà dídájọ́ ìdíje náà yóò bẹ̀rẹ̀ ní ọjọ́ kíní ní oṣù Bélú di ọgbọ̀n ọjọ́ ní oṣù Ṣẹ́ẹ́rẹ́ nígbà tí ayẹyẹ ẹ̀bùn gbígba yóò wáyé ní Ìbàdàn ni ọjọ́kọkànlélógún ní ọ̀dún 2023 ní ìrántí ọjọ́ àṣeyẹ èdè abínibí. Pẹ̀lú ìrànlọ́wọ́ àwọn alátìlẹ́yìn wa, inú wá dùn láti kéde pé ẹ̀bùn náà ti gbèèrù si àtipé olùgbégbá orókè gbogbogbò yóò lọ ilé pẹ̀lú ẹ̀bùn owó 250, 000 Naira àtipé ìwé rẹ̀ yóò jẹ́ títẹ̀ jáde, nígbàtí àwọn olùborí mẹ́ta yóòkù yóò lọ ilé pẹ̀lú ẹgbẹ̀run lọ́nà ọgọ́rùn-ún Naira ní ẹni kọ̀ọ̀kan. Ẹ kà á síwájú sí ní www.atelewo.org/idije-iwe. Fún ọdún márun, a ní ànfààní ńlá láti rí àtìlẹyìn àwọn èèyàn pàtàkì tí wọ́n tún jẹ́ olólùfẹ́ àṣà àti èdè Yorùbá. Láìṣeyèméjì, a ti ṣe ọ̀pọ̀lọpọ̀ ní ààyè yìí ṣùgbọ́n púpọ̀ nínú ohun tí a ṣe kò bá má ti jẹ́ ṣíṣe láì sí àtìlẹyìn wọn. Ní ákọ́kọ́, a fẹ́ dúpẹ́ lọ́wọ́ Ọ̀jọ̀gbọ́n Adélékè Adéẹ̀kọ́, ọ̀jọ̀gbọ́n pàtàkì jùlọ ní ẹ̀ka ọ̀rọ̀ àgbáyé àti alága fìdíẹẹ́ ni fáfitì Ohio. Ọ̀jọ̀gbọ́n Adéẹ̀kọ́ jẹ́ alátìlẹ́yìn wa àtipé wọ́n ti ṣe ǹǹkan lọ́pọ̀lọpọ̀ láti pèsè ìtọ́sọ́nà, mímọ ènìyàn àti gbígbárùkù ti àwọn ọ̀kanòjọ̀kan ìṣe tí a ti ṣe ní bí ọdún mẹ́ta sẹ́yìn. A tún fẹ́ dúpẹ́ lọ́wọ́ Ọ̀gbẹ́ni Ọládélé Onílé-Eré fún gbígbárùkù ti ẹgbẹ́ náà, pàápàájùlọ níbi dídàgbàsókè àti ṣíṣe ìlọsíwájú fún ìdíje ọdọọdún ti litiréṣọ̀ Yorùbá. Àwọ́n tí a tún fẹ́ dúpẹ́ lọ́wọ́ wọ́n ni Ọ̀jọ̀gbọ́n Moyọ̀ Òkédìjí, ọ̀jọ̀gbọ́n Àrìnpé Adéjùmọ̀, ọ̀jọ̀gbọ́n Saheed Adérìntọ́, Màmá Molara Wood, Ọ̀mọ̀wé Akin Adésọ̀kàn, Ọ̀mọ̀wé Tósìn Gbógí, Ọ̀mọ̀wé James Yeku, Ọ̀mọ̀wé Gabriel Bamgbose, Bàbá Odòlayé Àrẹ̀mú, Bàbá Musiliu Dàsọfúnjó, Jumoke Verissimo, Kọ́lá Túbọ̀sún, Dámilọ́lá Adébọ́nọ́jọ́, Fatoba Onala, ‘Gbenga Adeoba, Ayo Adams, Deji Komolafe àti ọ̀pọ̀lọpọ̀ ènìyàn tí ààyè kò sí láti dárúkọ. Bákannáà, a fẹ́ dúpẹ́ lọ́wọ́ àwọn ẹgbẹ́ bí Goethe-Institut, The Artivists, Oyo Insights, Yoruba Name, Distrifoods, Building Nations Initiative, HueNation Agency, Petspoint Recycling àti àwọn ìyókùn. A dúpẹ́ pé ẹ fi ọkàn tán wa, a sì dúpẹ́ tí ẹ kò da dá’wa nìkan. Fún ọdún márun tó ń bọ̀, ní àfikún ti ríri pe àwọn iṣẹ́ ti à ń ṣe ń gbèrù si, à ń wo kíkọ́ ibùgbé àṣà ńlá kan fún ìlọsíwájú àṣà adúláwọ̀ nígbà ti a ó tún ma lo ọgbọ́n àtinúdá àti ìmọ sáyẹ́nsì. Ibùgbé àṣà náà yóò jẹ́ ibìkan fún àwọn ọ̀dọ́ láti fọwọ́sowópọ̀ ní ojúkorojú àti ní orí afẹ́fẹ́ láti gbékalẹ̀ ǹǹkan ọ̀tun, ìròrí, iṣẹ́ àti ètò tí yóò mú ìlọsíwájú bá àṣà àti ìṣe adúláwọ̀. Ní ÀTẸ́LẸWỌ́, a gbàgbọ́ pé ọjọ́ iwájú àgbáyé jẹ́ ìmọ̀ tẹ́ẹ́kìì àti ọ̀dọ̀, àti pé tí a bá fẹ́ dáàbò àti ṣíṣe ìgbé l’árugẹ àwọn àṣà àti èdè adúláwọ̀, a ní láti ṣe àgbékalẹ̀ àwùjọ tí ó dára fún àwọn ọ̀dọ̀ láti lè ṣe ǹǹkan tí yóò wúlò tí èyí yóò sì fún wọ́n ní àǹfààní láti mójútó ǹǹkan tí yóò jẹ́ kí wọ́n ní ojúṣe tí ó wà lára gbígbé àṣà l’árugẹ. Gẹ́gẹ́ bí ẹgbẹ́, a tí máa ń ṣe àwọn ètò wa pẹ̀lú àtìlẹ́yìn àwùjọ àti pé a dé ibi tí a dé pẹ̀lú àtìlẹ́yìn tí à ń rí gbà. À ń fi àsìkò yìí pe àwọn èèyàn láwùjọ fún ìrànlọ́wọ́ àti ṣíṣe agbátẹrú kí á ba lè tẹ̀síwájú nínú àwọn iṣẹ́ tí à ń ṣe fún ìgbélárugẹ èdè àti àṣà. Ẹ lè kàn sí wa ní egbeatelewo@gmail.com tàbí 07061282516. Being an address delivered by the cofounders of Atelewo, Rasaq Malik and Ibrahim Ọ̀rẹ́dọlá at the Press Conference organised to mark the 5th year anniversary of ATELEWO. On the 1st of June, 2017, we started ÀTẸ́LẸWỌ́ Cultural Initiative as a response to the myriads of challenges and threats facing the preservation and survival of the Yorùbá culture and language. It is a well-known fact that a majority of Nigerians and Africans at large are unable to read or write in their indigenous African languages, this is not helped by education policies that do not mandate students to learn an African language up to secondary school level and the waning presence of quality literature materials in these languages. As a course changing initiative, we started ÀTẸLẸWỌ́ ́to solve some of these problems by making it a platform dedicated to the reviving and repositioning of the Yorùbá culture with the mission to provide a platform for stoking interest and generating fulfilling engagements with the dynamics of the Yorùba ́culture through competitions, lectures, dialogues, and regular meetups; to provide a platform for the documentation and preservation of Yorùba ́ancient knowledge, culture, and language in keeping pace with technological advancement; and to rekindle people’s interest in Yorùbá literature by organising readings, making Yorùba ́literature accessible and publishing new voices in the Yorùba ́Language. For the past five years, we have been committed to these ideals and mission and we have strived to ensure we don’t depart from them. For five years, we have been at the forefront of promoting Yorùbá literary culture through a series of projects involving online publishing, research, competitions and Yorùbá books promotion. For five years, we have organised both free and paid Yorùbá literacy training events online and offline. For five years, we have worked with national and international organisations to translate and create messages promoting values in the health, education and agriculture sectors. For five years, we have committed to works documenting the lives of the old veteran Yorùbá authors and academics. For five years, we have consulted and provided valuable support, insights and advocacies for various Yorùbá projects and initiatives nationally and internationally. For five years, we have provided a platform for culture and language enthusiasts to engage in rich dialogues about issues relating to and affecting the Yorùbá people. In line with our goals and objectives, ÀTẸLẸWỌ́́ launched the annual “ÀTẸLẸWỌ́́ PRIZE FOR YORÙBÁ LITERATURE” in 2020. The competition is open to previously unpublished writers working in Yorùba ́language. The ÀTEĹẸẈ́Ó PRIZẸ FOR YORÙBÁ LITERATURE is instituted to address some of the problems–committed publishers, distribution, cultivating invested readerships, etc.–that creative writing in Yorùbá faces. The ÀTEĹẸẈ́Ó PRIZẸ FOR YORÙBÁ LITERATURE intends to rejuvenate the more than the century-old, vibrant, universally praised, and unquestionably rich Yorùbá literary culture. For the first edition, entries were opened for writers to submit to poetry, prose and drama categories. After the keenly contested competition, we had a total of five winners. Mustapha Sherif emerged as the overall winner for his manuscript “Orin Ewì Akọdan”. Other winners are Ṣeun Adéjàre (T’ẹníkú Ló gbé), Amos Ọlátúnjí Pópóọlá (Akínkanjú Ọdẹ Nínú Igbó Àmọ̀tẹ́kùn), Sodiq Lawal (Koówè Ń kéé), Agboọlá Àyándìran (Ó Já Sọ́pẹ́). The overall winner received a cash prize of 50,000 Naira while the rest of the winners received plaques and book prizes. For the second edition, we added a new category called “Translation” for entries that translated works in other languages to the Yorùbá language. And at the end of the process, we equally had five winners. Waliyullah Tunde Abiimbola emerged as the overall winner for his manuscript, Oko Ẹranko, a Yorùbá translation of George Orwell’s “Animal Farm”. Other winners are Kafilah Ayọ̀bámi Fashola (Àbẹ̀ní), Bákárè Wahab Táíwò (Atewolara Akewi-Akowe), Anífowóṣe Zainab Olúwafúnmilọ́lá (Igbeyin Owuro) and Abdulkareem Jeleel Ọlasunkanmi (Ewì Kòbọmọjẹ́). The overall winner received a cash prize of 100,000 Naira while the rest of the winners received a plaque and 50,000 Naira each. Today, we are happy to announce the launch of the 3rd edition. And we’re calling on previously unpublished writers working in the Yorùbá language to put in their works. We’ll be accepting submissions from the 1st of June to the 30th of October. The judging process will commence on the 1st of November to the 30th of January while the award ceremony will happen in Ibadan on the 21st of February, 2023 in commemoration of International Mother Language Day. With the support of our stakeholders, we are also happy to announce that the prize has increased and the overall winner will be going home with 250,000 Naira and his book will be published in hard copies, while three other winners will go home with 100,000 Naira each. More information can be found at www.atelewo.org/idije-iwe. For the past five years, we have been very fortunate to have the support of wonderful people who are equally lovers of the Yorùbá language and culture. No doubt, we have done quite a lot in this space but much of what we have done would not have been possible without their support. First of all, we will like to appreciate Professor Adeleke Adeeko, Humanities Distinguished Professor & Department Interim Chair at the Ohio State University. Professor Adéẹ̀kọ́ is our patron and he has done a lot to provide us with guidance, network and support for our various activities in the last three years. We will also like to appreciate Mr Ọládélé Onílé-Ere for his support for the organisation, most especially in the development and sustenance of our annual prize for Yorùbá literature. Others we will like to appreciate are Professor Àrìnpé Adéjùmọ̀, Dr Tosin Gbogi, Dr James Yeku, Dr Gbenga Bamgbose, Jumoke Verissimo, Molara Wood, Kola Tubosun, Akin Adesokan, Damilọ́lá Adébọ́nọ̀jọ, Professor Moyọ̀ Òkédìjí, Fatoba Onala, Gbenga Adeoba, Ayo Adams, Deji Akomolafe, Professor Saheed Aderinto, Odolaye Aremu, Musiliu Dasofunjo and many others too numerous to mention. Similarly, we will like to appreciate organisations like Goethe-Institut, The Artivists, Oyo Inisghts, Yoruba Name, Distrifoods, Building Nations Initiative, HueNation Agency, Petspoint Recycling and others. Thank you for the trust and thank you for not leaving us to do it alone. For the next five years, in addition to making our existing works sustainable, we are also looking at building a state of the art Cultural Innovation hub dedicated to advancing the course of African cultures while leveraging innovation and technology. The Cultural Innovation Hub will be a place for young people to collaborate physically and virtually to develop the next startup, idea, project and initiative that promotes African cultures and languages. At ATELEWO, we believe that the future of the world is both Tech and Youth, and if we want to preserve and promote African culture and languages, we need to create the right environments for young people to develop assets so they can take up the agency for the responsibilities around building for culture. As an organisation, we have always thrived on public support and we are only able to get here because of the support we’ve been receiving. We are hereby calling on the public for support and partnership so we can continue to do the works we are doing for the promotion of language and culture. We can be reached at egbeatelewo@gmail.com or 07061282516.", "category": "Àṣàyàn Olóòtú"}
{"url": "https://atelewo.org/odun-olojo-oluwafemi-%c6%99ehinde-lawrence/", "headline": "Ọdún ọlọ́jọ́ | Olúwáfẹ́mi Ƙẹ́hìndé Lawrence", "content": "Ọdún Ọlọ́jọ́ jẹ́ ọdún tó wuyì tó sì ṣe pàtàkì ní ilé-ifẹ̀, ọdọọdún ni wọ́n máa ń ṣe ọdún yìí. Ọdún Ọlọ́jọ́ yìí ló tóbí jùlọ́ nínú gbogbo ọdún tí wọ́n máa ń ṣe ní Ilé-ifẹ̀, ọdún Ọlọ́jọ́ yìí ni wọ́n máa ń ṣe ní ìrántí Ògún tí ń ṣe òrìṣà irin. Ọdún Ọlọ́jọ́ le bọ́sí oṣù kẹsàn tíí ṣe (oṣù ọ̀wẹ̀wẹ̀) tàbí oṣù kẹwà tíí ṣe (oṣù Ògún). Àlàkalẹ̀ ni yóò sọ ọjọ́ tí ọdún náà yóò bọ́ sí. Ìdí abájọ ni pé púpọ̀ nínú àwọn tí ń ṣe agbátẹrù ọdún Ọlọ́jọ́ náà ní ṣe agbátẹrù ọdún ọ̀ṣun Òṣogbo, bẹ́ẹ̀ sì nì yìí ó ní iye ọjọ́ tí wọ́n máa ń kà kí wọ́n tó ṣe é kí ó má baà fi orí gbára wọn. Oríṣiríṣi ètò ni ó máa ń wáyé kí ó tó di ọjọ́ ọdún yìí, ètò tí a mọ̀ sí Gbàjúre. Gbàjúre jẹ́ ìgbésẹ̀ tí ó máa ń wáyé láàárín àwọn àgbà Ifẹ̀ ní àsìkò ọdún Ọlọ́jọ́, ó jẹ́ ètò kan tó máa ń lọ láàárín àwọn àgbà Ifẹ̀ láti fi ṣe ìpalẹ̀mọ́ ọdún Ọlọ́jọ́. Lẹ́yìn ọjọ́ méjì tí wón bá parí ètò tàbí ìgbésẹ̀ yìí, kábíyèsí máa wà ní ìpèbí fún ọjọ́ méje láìjẹ láìmu. Àkókò yìí jẹ́ àkókò ìyàsọ́tọ̀ fún Ọ̀ọ̀ni tó bá wà lápèrè, kò ní rí ìyàwó kankan, ọmọ, ẹbi, àwọn olóyè àti ará ìlú àyàfi àwọn ìsòrò àti àwọn abọrẹ̀ tí ó bá ń se ìpèsè fún ní àkókò náà. Ìgbàgbọ́ Yorùbá ni pé àkókò yìí ni Ọ̀ọ̀ni máa ń ṣe ìpàdé pẹ̀lú àwọn ònilẹ̀ tí yóò sì i gba agbára; àwọn agbára wíbẹ̀ jẹ́bẹ̀, àwọn agbára tótó láti fi ṣe ìjọba gẹ́gẹ́ bí àrólé Odùdùwa. Yóò wà ní ìpèbí láti le wà ní mímọ́ àti láti gba agbára tí yóò fi gbé Adé Aàrè. Ní àsìkò ìyàsọ́tọ̀ ọjọ́ méje yìí, àwọn ètò àti àríyá mìíràn yóò ma lọ fún ìpalẹ̀mọ́ Ọlọ́jọ́ nínú ààfin láàrin àwọn àgbà Ifẹ̀, Oṣògún àti abọrẹ̀ tàbí ìsòrò tọ́rọ̀ bákàn. Oṣògún yìí jẹ́ aṣojú Ògún, ìwàrà lóni Oṣògún. Ọjọ́ tí Ọ̀ọ̀ni bá máa jáde ní ìpèbí ni ọjọ́ ọlọ́jọ́ máa ń bọ́sí. Ní ọjọ́ yìí, kábíyèsí yóò dé Adé Aàrè lọ sí Òke-Mòògún pẹ̀lú Oṣògún àti àwọn ìsòro tí ọ̀rọ̀ náà bá tún kàn. Òke-Mòògún yìí ni kàbíyèsí yóò ti máa fi ẹnu rẹ̀ wúre àláfíà, ìlọsíwájú àti láti súre fún àwọn ará ìlú àti láti ṣe àwọn ètùtù kọ̀ọ̀kan torí pé Adé Aàrè yìí jẹ́ Adé Ìṣẹ̀ǹbáyé ti ìlú Ilé-Ifẹ̀, ó pọn dandan kí ọba dé Adé náà. Adé-Aàrè yìí jẹ́ Adé tí Ọ̀ọ̀ni Ifẹ̀ jogún lọ́wọ́ baba ńlá wọn Odùduwà, Adé yìí nìkan ló jẹ́ Adé àṣẹ tí Ọ̀ọ̀ni Ilé-Ifẹ̀ jogún lọ́wọ́ baba ńlá baba rẹ̀. Lẹ́yìn ọdún Ọlọ́jọ́, àwọn nǹkan tuntun mèremère yóò maa sẹlẹ̀, àláfíà yóò jọba, ìlú yóò ma tùbà tùṣẹ. Ọdún Ọlọ́jọ́ jẹ́ ọdún tó fi àṣà, ìṣe àti ìgbàgbọ́ àwa Yorùbá hàn dáadáa. Ọdún náà jẹ́ “Ọdún Ògún” wọ́n sì gbàgbọ́ pé tí wọn kòò bá ṣe ọdún yìí, Ògún kò ní jẹ́ kí àwọ́n sinmi. Olúwáfẹ́mi Kẹ́hìndé jẹ́ ọmọ ìpínlẹ̀ Ọ̀yọ́, tí a bí ní ìlú Ìbàdàn. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan.", "category": "Àpilẹ̀kọ"}
{"url": "https://atelewo.org/olojo-ti-de-dunni-adenuga/", "headline": "Ọlọ́jọ́ ti dé | Dunni Adénúgà", "content": "Mi ò rántí ìgbà tí mo kọ́kọ́ gbọ́ gbólóhùn “Ọlọ́jọ́” nínú ọ̀rọ̀, àmọ́ mo rántí wípé nígbà èwe mi, tí àwọn èèyàn bá sọ wípé, “Ọlọ́jọ́ ti dé”, mo máa ń rò ó lọ́kàn mi, ìtumọ̀ gbólóhùn náà. Mo tilẹ̀ kọ́kọ́ rò wípé Ọlọ́jọ́ dà bíi Alájọ tí máa ń káàkiri lọ gba àjọ lọ́wọ́ àwọn èèyàn ní. Tàbí kẹ̀, bóyá Ọlọ́jọ́ jẹ́ ayánilówó, sugbon dípò owó, ọjọ́ ni máa ń yá èèyàn. Bóyá nígbà tí àkókò tí Ọlọ́jọ́ bá dá fún àwọn onígbèsè rẹ̀ bá pé ló máa ń yọjú láti mú wọn lọ. Àbí, yóò ṣáà ní ìdí tí ẹni tó lọjọ́ yóò ṣe wá yọjú sí èèyàn? Ọkàn ọmọdé ṣá! Nígbà tí mo dàgbà díẹ̀ sì ni mo tó ṣàkíyèsí wípé tí àwọn àgbàlagbà bá sọ nípa èèyàn wípé, “Ọlọ́jọ́ rẹ ti dé”, ó tún mọ̀ sí wípé onítọ̀hún tí ṣe aláìsí nìyẹn. Nígbà náà ni mo wá tún gbólóhùn náà yẹ̀wò, mo sí sọ lọ́kàn ara mi wípé Ọlọ́jọ́ ni ẹni tí ó lọjọ́, tí ó sì fi oye ọjọ ọ̀tọ̀ọ̀tọ̀ jíǹkí kálukù ohun abẹ̀mí. Nígbà tí òye ọjọ́ oníkálukú bá pé ní Ọlọ́jọ́ yóò padà wá gba ọjọ́ rẹ padà. Ká pa àwàdà tì sí ẹ̀gbẹ́ kan, ààyè iṣẹ́ yìí ló mú mi lọ ṣe ìwádìí fínnífínní àkọ́kọ́ mi lórí ọdún Ọlọ́jọ́ àti ìṣẹ̀dálẹ̀ rẹ. Torí, ká má parọ́, ká má sì jalè, àwọn ooṣà tí ń bẹ nílẹ̀ Yorùbá kìí ṣe díẹ̀, ó sì lè nira díẹ̀ fún èèyàn kan láti mọ gbogbo wọn sórí. Ní Ilé Ifẹ̀ nìkan, ọdún ooṣà tí wọ́n máa ṣe lé ní ọgọ́rùn-ún. Mélòó l’èèyàn fẹ́ rántí, láì bá ṣe wípé Olúwa rẹ jẹ abọ̀rìṣà tí ń fi gbogbo ìgbà gbé ní Ilé Ifẹ̀? Bó tilẹ̀ jẹ́ pé mo ka ara mi mọ àwọn olólùfẹ́ àṣà, mo gbọ́dọ̀ jẹ́wọ́ wípé ìmọ̀ péréte ni mo ní nípa àwọn ọdún ooṣà lápapọ̀. Pẹ̀lú gbogbo ọdún ooṣà tí ń bẹ ní ilẹ̀ Ìjẹ̀bú tí mo ti wá, bíi ọdún Agẹmọ, orò, Ogún, Sango, tí a bá tún wá ka gbogbo ọdún tí wọ́n ń ṣe ní Ìlè-Ifẹ̀, ó rọrùn fún èèyàn láti gbàgbé nípa àwọn ọdún kàn-àn kan. Láì fa ìtàn yìí gùn jù, ààyè iṣẹ́ yìí mú mi ṣe ìwádìí nípa Ọdún Ọlọ́jọ́. Mo lọ sí orí ẹ̀rọ ayélujára, mo sì bi àwọn ọ̀rẹ́ àti ojúlùmọ̀ mo tó jẹ́ ọmọ bíbí ìlú Ilé-Ifẹ̀ nípa ọdún naa. Ìwádìí yìí ṣí mi lójú gidi gan, nítorí nípasẹ̀ rẹ ni mo ti ṣe àwárí ipa pàtàkì tí ọdún Ọlọ́jọ́ kó ní ìran àwa Yorùbá. Mo kọ́ pé odún Ọlọ́jọ́ ṣe pàtàkì tó bẹ́ẹ̀ gẹ́, Ọọ̀ni, Ọba Adéyẹyè Ẹniìtàn Ògúnwùsì júwèé ọdún náà gẹ́gẹ́ bíi ayẹyẹ àjọyọ ìran adúláwọ̀ lápapọ̀. Ìwádìí fi hàn pé Ọlọ́jọ́ jẹ́ ọba nígbà kàn rí ní Ilé-Ifẹ̀. Ohùn ni Ọọ̀ni kọkànlélọ́gbọ̀n tó jẹ́ ní Ilé-Ifẹ̀, ohùn ló sì wà ní ìgbọ́nu Adé-Aàrè. Nígbà náà lọ́hùn-ún, tí Oṣògún bá fẹ́ lọ b’ọ̀gún, ó gbọ́dọ̀ wá gba àṣẹ lọ́wọ́ Ọọ̀ni. Ọọ̀ni gbọ́dọ̀ fi Adé-Aàrè súre fún Oṣògún, kí ó tó lè lọ l’agùn-ún. Láì sí ìwúre yìí, Oṣògún ò leè l’agùn-ún. Àmọ́ bákan náà, láìsí ìlagùn-ún, ọdún Ọlọ́jọ́ ò leè wáyé. Èyí ni ìpìlẹ̀ ọjọ́ Ìlagùn tí ọdún Ọlọ́jọ́ máa ń bẹ̀rẹ̀. Ṣíwájú ọjọ́ Ìlagùn yìí, Ọọ̀ni yóò ti wà ní ìyàsọ́tọ̀ fún ọjọ́ márùn-ún láti bá àwọn ooṣà mọ́kànlénírinwó dámọ̀ràn, yóò sì ṣe àwọn àdúrà pàtàkì àti ètùtù pẹ̀lú àwọn abọrẹ̀ méje. Ní àsìkò yìí, Ọọ̀ni kò ní jẹ oúnjẹ ayé, oúnjẹ èmi ni yóò máa jẹ, pẹ̀lú atare àti obì. Lẹ́yìn àwọn ọjọ́ márùn-ún yìí ni Ọọ̀ni yóò jáde pẹ̀lú Adé-Aàrè lórí, tí àwọn èèyàn nígbàgbọ́ wípé àwọn ooṣà ti ró ní agbára. Ọọ̀ni, pẹlu Oṣògún, àti àwọn abọrẹ̀ mìíràn yóò lọ sí Okemogun, níbi tí Oṣògún yóò ti fi ajá rúbọ lẹ́yìn tí wọn bá ti ṣe àdúrà fún ọrọ̀, ìlera àti àlàáfíà àwọn ará ìlú. Lẹ́yìn ètùtù yìí ni àwẹ̀jẹ wẹ̀mu yóò wá bẹ̀rẹ̀ ní pẹrẹwu. Ìwádìí tí mo ṣe nípa ọdún Ọlọ́jọ́ mú inú mi dùn, nítorí wípé, ìmọ̀ mi nípa àṣà àti ìṣe Yorùbá tún gbòòrò síi. Lẹ́yìn tí mo ka gbogbo àkọsílẹ̀ tí mo rí lórí ẹ̀rọ ayélujára, tí mo sì tẹ́tí sí àwọn ìtàn tí àwọn ọ̀rẹ́ mi sọ fún mi, mo sọ lọ́kàn mi wípé Ọlọ́jọ́ ti dé fún ìgbà aimo mi. Dunni Adénúgà ń gbé ní ìlú Ìbàdàn.", "category": "Àpilẹ̀kọ"}
{"url": "https://atelewo.org/debora-obinrin-ogun-ati-ewi-miiran-ibukunoluwa-dada/", "headline": "Dèbórà, Obìnrin Ogun àti Ewì Mìíràn |Ìbùkúnolúwa Dàda", "content": "Ìbùkúnolúwa Dàda jẹ́ akéwì àti akẹ́kọ̀ọ́-oníròyìn. Ó ń ka nípa ìkéde iṣẹ́ àgbẹ̀ àti ìdàgbàsókè ìgbèríko ni Yunifasiti ìlú Ìbàdàn; ó ì wà ní ipele tó ga jùlọ. Iṣẹ́ rẹ dá lórí àṣà, ìfẹ́, ẹ̀sìn, ìgbésí ayé ati àlàáfíà ọkàn. Nígbà tí kò bá ń kàwé, ẹ ma ba ní’dì i orin tàbí àwọn àwòrán tí a lè fi ẹrọ bíi Canva tàbi Photoshop yà.", "category": "Àṣàyàn Olóòtú"}
{"url": "https://atelewo.org/ije-abiyamo-ni-ariwa-ati-ewi-miiran-ayobami-kayo%cc%a3de/", "headline": "Ìjẹ́ Abiyamọ Ní Àríwá Àti Ewì Mìíràn | Ayọ̀bámi Káyọ̀dé", "content": "Ayọ̀bámi Káyọ̀dé jẹ ọmọ bíbí ìlú Ibadan. Ó jẹ́ akẹ́kọ̀ọ́ lítírésọ̀ èdè Gẹ̀ẹ́sì ní ifáfitì dánfodio ní ìlú Sókótó. Ó nífẹ̀ẹ́ sí ẹ̀kọ́ ati lítírésọ̀.", "category": "Aáyan ògbufọ̀"}
{"url": "https://atelewo.org/eemo-ni-popo-ati-ewi-miiransheriffdeen-adeola-ogundipe/", "headline": "Èèmọ̀ Ní Pópó Àti Ewì Mìíràn|Sheriffdeen Adéọlá Ògúndípẹ̀", "content": "Ọmọ bíbí Abẹ́òkúta ní ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ.", "category": "Àṣàyàn Olóòtú"}
{"url": "https://atelewo.org/okanlelogo%cc%a3ta-odun-ninu-iya-mustapha-sherif/", "headline": "Ọ̀kànlélọ́gọ́ta Ọdún Nínú Ìyà | Mustapha Sherif", "content": "Mustapha Sherif jẹ́ olùkọ́ èdè Yorùbá pẹ̀lú àjọ Teaching Service Commission ti Ìpínlẹ̀ Ọ̀yọ́.", "category": "Àṣàyàn Olóòtú"}
{"url": "https://atelewo.org/%e1%b9%a3e-ominira-ni-yii-bakare-wahab-taiwo/", "headline": "Ṣé Òmìnira Nì Yìí? | Bakare Wahab Taiwo", "content": "Bákàrè Wahab Táíwò jọ́mọ bíbí ìlú Ọ̀gbàgì Àkókó ní Ìpínlẹ̀ Oǹdó. Ó jákẹ́kọ̀ọ́ ìmọ̀ Ẹ̀dá-Èdè àti Èdè Yorùbá ní Fásitì Adékúnlé Ajásin,Àkùngbá Àkókó,ní Ìpínlẹ̀ Oǹdó. Bó ṣe ń kọ ewì lédè gẹ̀ẹ́sì ló ń kọ àwọn lítíréṣọ̀ Yoòbá.", "category": "Àṣàyàn Olóòtú"}
{"url": "https://atelewo.org/karakata-ati-aworan-miiran-awosusi-oluwabukunmi/", "headline": "Káràkátà Àti Àwóran míràn |Awósùsì Olúwábùkúnmi", "content": "Mo ya àwòrán yìí ní ọdún 2020 nígbàtí àjàkálẹ̀ àrùn Covid-19 gbòde kan. Ìyàlẹ́nu ló jẹ fún mí nígbà tí mo ri ọ̀pọ̀ ènìyàn tí wọ́n ń wó bìtìbìtì lọ àti bọ̀ fún káràkátà. Èyí tí o fi lọlẹ̀ pé, òun jíjẹ àti òwò ṣíṣe kò lè dá àwọn ènìyàn dúró kó dà kí àrùn náà le koko. Àwòrán yìí jẹ lára àwọn ọ̀pọ̀ àwórán tí mo yà nínú ọkọ ẹlẹ́sẹ̀ mẹta, Márúwá èyí tí ìrìn won máa n yà mí lẹ́nu nígbà kúgbà Awósùsì Olúwábùkúnmi Abraham jẹ́ ọmọ orílẹ̀-èdè Nàìjíríà, pẹ̀lú pẹ̀lú, ó tún jé ònko Apilẹ̀kó, Ewì àti Ayàwòrán pẹlú ẹ̀rọ kọ̀mpútà. Àwọn iṣẹ́ rẹ sí tí jáde lórí ayélujára lórísirísi.", "category": "Àṣàyàn Olóòtú"}
{"url": "https://atelewo.org/iriri-obi-ati-itoju-omo-ninu-igba-ewe-lati-owo-kola-tubosun-rasaq-malik-gbolahan/", "headline": "Ìrírí Òbí Àti Ìtọ́jú Ọmọ Nínú “Ìgbà Èwe” Láti Ọwọ́ Kọ́lá Túbọ̀sún | Rasaq Malik Gbọ́láhàn", "content": "Ní ayé òde òní, ìgbéga àti ìlọsiwájú èdè Yorùbá kò fi bẹ́ẹ̀ wọ́pọ̀ ní àwùjọ wa. Ìfàsẹ́yìn yìí kì í ṣe kèréémí, àti pé ó máa ń kọni lóminú láti ri pé àbùkù ń bá ará ilé àti ará oko. Ní inú ilé wa, àwọn òbí kò fi bẹ́ẹ̀ fi èdè Yorùbá bá àwọn ọmọ wọn sọ̀rọ̀ mọ́. Àrídájú tún wà pé kò sí ìfọwọ́sowọ́pọ̀ láàrin àwọn ará ìlú àti ìjọba láti ṣe agbátẹrù èdè, àṣà àti ìṣe Yorùbá. Awọn Yorùbá sì bọ̀, wọ́n ní bí a bá fi wèrè sílẹ̀ kí o ṣe òkú ìyá rẹ̀ bí ó bá ṣe fẹ́, ǹkan ó wulẹ̀ bàjẹ́ ni. Èyí ló dífá fún Kọ́lá Túbọ̀sún, àgbà òǹkọ̀wé àti agbédèga tí ó yanrantí, tí ó fi ṣe aáyan ògbufọ̀ ìwé ewì Emily R. Grosholz tí àkọ́lé rẹ̀ ń jẹ́ “Childhood” ní èdè gẹ̀ẹ́sì, tí àkọ́lé rẹ̀ sì ń jẹ́ “Ìgbà Èwe” ní èdè Yorùbá. Ní àkọ́kọ́, ó yẹ kí á mọ̀ pé iṣẹ́ aáyan ògbufọ̀ kì í ṣe iṣẹ́ kékeré. Ó sì ṣe pàtàkì láti gbóṣùbà fún Kọ́lá Túbọ̀sún fún akitiyan rẹ̀ láti ri i pé èdè Yorùbá kò jó ijó àjórẹ̀yìn. Ó tún ṣe pàtàkì láti kí Emily kú iṣẹ́. Gẹ́gẹ́ bí àwa náà ṣe mọ̀ pé tí kò bá sí iṣu, kò lè sí iyán, àti pé àgbájọwọ́ la fi í sọ àyà; ẹnìkan kìí jẹ́ à wá dé. Nínú ìwé yìí, tí àkọ́lẹ́ rẹ̀ jẹ́ “Childhood” ní èdè gẹ̀ẹ́sì, tí Yorùbá rẹ̀ sì jẹ́ “Ìgbà Èwe”, a rí bí Kọ́lá Túbọ̀sún ṣe fi èdè dárà àti bí ó ṣe gbé ẹwà ewì tí Emily kọ ní èdè gẹ̀ẹ́sì yọ. A rí ìbáṣepọ̀ tí ó wà láàrin èdè àti ìsọwọ́lo gírámà Kọla Túbọ̀sun. A rí lílo àwọn ẹwà èdè bí i àfiwé tààrà, àfiwé ẹlẹ́lọ̀ọ́, ìfohùnpènìyàn, àti bẹ́ẹ̀bẹ́ẹ̀ lọ. Tí a bá ka ìwé náà dáradára, kò sí iyèméjì pé Emily kọ ewì tí ó bá ìgbà mu—pàápàá jùlọ bí ó ṣe jẹ mọ́ ìgbà èwe; ìgbà tí a kéré, tí òye ayé kò tí ì yé wa tó. Ìgbà èwe yìí ni ìgbà tí a ò tí ì mọ ọwọ́ ọ̀tún yàtọ̀ sí ọwọ́ òsì. Ìgbà yìí kan náà ni àwọn òbí máa ń ṣe wàhálà jù lórí ọmọ. Fún àpẹẹrẹ, Ìyá jẹ́ ẹnìkan tí ó gbọ́dọ̀ mójútó ọmọ dáradára, àtipé láti inú oyún ni ìyá tí ń tọ́jú ọmọ bọ̀. Láti inú oyún yìí náà ni jíjẹ àti mímu ọmọ ti bẹ̀rẹ̀. Tí ọmọ bá dé ilé ayé tán, ìtọ́jú tún tẹ̀ síwájú ni. Ni inú ìwé ewì tí àkọ́lé rẹ̀ ń jẹ́ “Ìgbà Èwe” yíì, àwọn òǹkàwé yóò ṣe alábapàdé àwọn ewì tí ó sọ̀rọ̀ nípa ìgbà tí ọmọ wà nínú oyún, ìrètí àwọn òbí nígbà tí ọmọ kò tí ì dáyé, ìdùnnú àwọn òbí– pàápàá jùlọ Ìyá ọmọ nígbàtí ọmọ bá ń dàgbà bọ̀. Nínú ìwé yìí náà ni a tún ti rí àwọn ǹǹkan tí ọmọ máa ń ṣe nígbà tí ó bá ń dàgbà bọ̀. Fún àpẹẹrẹ, àwọn ọmọkékeré nífẹ sí eré púpọ̀, àti pé kò sí ǹǹkan tí wọn kò le è fi seré. Àwọn Yorùbá bọ̀, wọ́n ní arúgbó ṣ’oge rí àkísà lògbà rí. Àgbà wá búra bí èwe kò bá ṣe ọ́ rí. Ewì àkọ́kọ́ nínú “Ìgbà Èwe” ni àkọ́lé rẹ̀ ń jẹ́ “Listening” ni èdè gẹ̀ẹ́sì, tí ìtumọ̀ rẹ̀ ní Yorùbá sì jẹ́ “Ìtẹ́tísí”. Nínú ewì yìí, a rí bí Kọ́lá Túbọ̀sún ṣe fi èdè dárà nípa ṣíṣe aáyan ògbufọ̀ ewì náà láti èdè gẹ̀ẹ́sì sí èdè Yorùbá. Nínú ewì yìí bákan náà, a rin ìrìn àjò bí ọmọ ṣe wà nínú ikùn ìyá rẹ̀, ṣùgbọ́n tí ìyá rẹ̀ ń gbọ́ ohun tí ọmọ náà ń sọ. Ìyá náà wà ní ipò ẹni tí ó ń retí ọmọ náà, àti pé nípa ọ̀rọ̀ sísọ, Ìyá náà ń gbáradì fún ọmọ náà. Ó ń ṣe ètò kalẹ̀ kí ọmọ náà tó dé. Ewì náà lọ báyìí: Nínú ewì yìí, a tún lè sọ nípa pàtàkì ọ̀rọ̀, àti ìwúlò rẹ̀ ní àwùjọ wa. Ọ̀rọ̀ ni ó máa ń yọ obì lápò, òhun náà ló sì máa ń yọ idà lápó. Ọ̀rọ̀ ni Elédùà fi dá ilé ayé, àti pé ọ̀rọ̀ náà ni Elédùà yóò sọ nígbà tí ayé bá fẹ́ parẹ́. Sísọ ọ̀rọ̀ sí ọmọ dára, àtipé nínú oyún, ọmọ a máa mí nínú ìyá. Àwọn aláboyún míràn wulẹ̀ sọ pé àwọn a máa gbọ́ ohùn àwọn ọmọ àwọn. Àwọn míràn sọ nípa bí oyún inú ṣe máa ń fi ìpà gún àwọn nínú. Nínú ewì míràn tí àkọ́lé rẹ̀ ń jẹ́ “Thirty-six Weeks” ní èdè gẹ̀ẹ́sì tí Yorùbá rẹ̀ sì jẹ́ “Ọ̀sẹ̀ Mẹ́rìndínlógún” a rí ìbámu òǹkà náà pẹ̀lú oṣù mẹ́ẹ̀sán tí ọmọ yóò wáyé. Nínú ewì yìí ni akéwì ti sọ nípa ìdàgbàsókè ọmọ nínú oyún. Gẹ́gẹ́ bí a ti mọ̀ pé inú ikùn ìyá ni ọmọ yóò ma gbé títí tí ọjọ́ ìkúnlẹ̀ rẹ̀ yóò fi pé, àti pé awọ inú ìyá ni ó bo ọmọ náà mọ́ lẹ̀. Ìyá ni ilé àti ọ̀nà fún ọmọ náà. Òun náà ni òrùlé àti ògiri rẹ̀. Akéwì náà sọ báyìí: Ní inú ewì yìí ni a ti ri kà pé ọmọ tí ó wà nínú ìyá rẹ̀ a máa gbọ́ ohùn ìyá àti bàbá rẹ̀. Ìdùnnú ńlá ni fún àwọn òbí méjéèjì pé àwọn ń retí ọmọ tuntun. Ní inú oyún, ipò ẹlẹgẹ́ ni obìnrin máa ń wà. Nínú ipò yìí, orísirísi ǹǹkan ni yóò ma wù wọ́n jẹ. Orísirísi ǹǹkan ni wọn yóò maa dojúkọ. Ní ìgbàmíràn ẹ̀wẹ̀, aláboyún yóò rí ìnira nípa ọmọ tí ó wà nínú rẹ̀. Àtipé ní àkókò tí obìnrin bá wà nínú oyún, ó gbọ́dọ̀ sinmi wàhálà ní ṣíṣe. Kọ́lá Túbọ̀sún tẹ̀ síwájú nípa títú àwọn ewì tó kù nínú ìwé yìí sí èdè Yorùbá pẹ̀lú ojú àti ọkàn tí ó mọ èróńgbà Emily nípa àwọn ewì rẹ̀ ní èdè gẹ̀ẹ́sì. Nípa lílo orísirísi àwòrán ọmọ tuntun jòjòló àti ìyá rẹ̀ nínú ìwé náà, a rí àrídájú ìfẹ́ òǹkọ̀wé sí àwọn ọmọkékeré àti ìdàgbàsókè wọn. Ní inú ewì míràn nínú ìwé náà tí àkọ́lé rẹ̀ ń jẹ́ “After” ní èdè gẹ̀ẹ́sì, tí ìtunmọ̀ rẹ̀ ní èdè Yorùbá jẹ́ “Lẹ́yìnọ̀rẹyìn”, a rí ìgbìyànjú ìyá lórí ọmọ. Bí ọmọ kò sùn, ìyá kò le è fojú ko’run. Bí ọmọ kò jẹ, ìyá kò le è jẹ. Ní ìgbàmíràn, ọmọ yóò jí pẹ̀lú ẹkún àsunùndá ní òru. Kí á má parọ́, òbí ń jìyà lórí ọmọ. Ewì yìí múmi rántí orin tí a máa ń kọ ni ilé ìwé girama ní ayé àtijọ́ fún àwọn òbí wa. Orin náà lọ báyìí: Orin yìí jẹ́ orin tí àwọn ọmọ máa ń kọ láti mọ rírì àti ìlàkàkà àwọn ìyá wọn lórí wọn. Gẹ́gẹ́ bí ẹ̀yin náà ṣe mọ̀ pé kúuṣẹ́ ló ń mú orí oníṣẹ́ yá, orin yìí jẹ́ orin ìwúrí àti orin ìfiẹ̀mí ìmoore hàn. Ní inú ewì tí àkọ́lé rẹ̀ ń jẹ́ “Lẹ́yìnọ̀rẹyìn”, a ri kà báyìí: Kò sí iyàn jíjà nínú pé ọmọ tuntun jòjòló yóò da ìyá rẹ̀ láàmú. Èyí kò ṣe é sá fún. Èyí sì hàn nínú ewì náà pẹ̀lú bí ìyá ṣe ń ṣe àìsùn nítorí ọmọ ìkókó. Lára ewì tí Kọ́lá Túbọ̀sún tún tú sí èdè Yorùbá ni a rí èyí tí àkọ́lé rẹ̀ ń jẹ́ “Through the Darkness Be Thou Near Me” ní èdè gẹ̀ẹ́sì, tí Yorùbá rẹ̀ sì jẹ́ “Láàárín Òkùnkùn, Wà Lẹ́gbẹ̀ẹ́ Mi”. Ewì yìí sọ nípa ìfẹ́ àìlábàwọ́n tí ó wà láàrin Ìyá àti ọmọ. O sàlàyé nípa ìyá àti bí ó ṣẹ káràmásìkí ọmọ; eléyìí tí ó sì jẹyọ nínú bí ó ṣe dúró de ọmọ rẹ̀ kó sùn kì òun tó sùn. Bí ó tilẹ̀ jẹ́pẹ́ ìyá yìí tún ní àwọn iṣẹ́ ilé láti ṣẹ, ó tún wà nínú òkùnkùn pẹ̀lú ọmọ rẹ̀. Ó dúró tí gbogbo ilé fi wà ní ìdákẹ́jẹ́jẹ́. Olùtúmọ̀ náà sọ báyìí: Nínú àwọn ewì yóókù tí ó wà nínú ìwé yìí ni a ti rí àwọn èyí tí ó sọ nípa ṣíṣere ọmọ nínú òjò, ìṣàwárí pọ̀tọ̀pọ́tọ̀, kíkọ́ ọmọ ní ilé ìwé àti kíkọ́ ọmọ ní dùùrù títẹ̀, àti bẹ́ẹ̀bẹ́ẹ̀ lọ. Kò sì sí àṣàdànù nínú àwọn ewì náà. Gbogbo wọn ni wọ́n gbé oúnjẹ fún ẹgbẹ́, tí wọ́n sì tún gba àwo bọ̀. Wọ́n jẹ́ ewì tí Kọ́lá Túbọ̀sun ṣe iṣẹ́ dáradára lé lórí nípa aáyán ògbufọ́ tó ṣe lórí wọn. Èmi yóò rọ Kọ́lá Túbọ̀sun láti ma dáwọ́ iṣẹ́ gbígbé iná èdè Yorùbá káàkiri àgbáyé. Léẹ̀kan si, mo kan sáárá sí Emily Grosholz àti Kọ́lá Túbọ̀sún. A bí Kọ́lá Túbọ̀sún ni ọdún 1981 ní ìlú Ìbàdàn. Kọ́lá jẹ́ òǹkọ̀wé àti onímọ̀-èdè, tí ó sì gba àmì ẹ̀yẹ Premio Ostana Prize ni ọdun 2016 làtàrí àwọn iṣẹ́ tó ti ṣe fún ìgbélárugẹ èdè àti àṣà. Láìpẹ́ yìí, Kọ́lá jẹ oyè olùwádí Chevening, tí ó sì ṣíṣẹ́ ni British Library, lẹ́yìn náà ni ó di Olóòtú Ètò ni Yorùbá Academy ni Ibàdàn. Kọ́lá ti túmọ̀ ọ̀pọ̀lọpọ̀ iṣẹ́ àwọ́n òǹkọ̀wé káàkiri, lára àwọn òǹkọ̀wé tó ti túmọ̀ iṣẹ́ wọn láàárin èdè Yorúbà sí èdè Gẹ̀ẹ́sì ni Ngugi wa Thiong’o, Chimamanda Adichie, Túbọ̀sún Ọládàpọ̀, Lánrewájú Adépọ̀jù, Sarah Ladipo-Manyika, Cervantes, James Baldwin àti bẹ́ẹ̀ bẹ́ẹ̀ lọ. Edwardsville by Heart jẹ́ àkójọpọ̀ ewì akọ́kọ́ oun alára tí ó kọ ní èdè Gẹ̀ẹ́sì tí wọ́n sì tẹ̀ẹ́ jáde ní ọdún 2018. Rasaq Malik Gbọ́láhàn jẹ́ akẹ́kọ̀ gboyè méjì nínú èdè Gẹ̀ẹ́sì ní ilé ìwé gíga fásitì ilú Ìbàdàn. Ó wà lára àwọn ọ̀mọ̀wé tó gba Fulbright ní ọdún 2019 sí ọdún 2020 tí ó sì kọ́ àwọn òyìnbó ni Yorùbá ni Fásitì Kansas. Ó jẹ́ ẹni tí ó fẹ́ràn àṣà àti ìṣe, àti pé ó ní ìgbàgbọ́ pé èdè abínibí ni ọ̀nà tí a lè fi gbé ìlú lárugẹ. Ó tún jẹ́ ẹni tí ó máá ń kéwì, ó sì tún fẹ́ràn láti ma ka ìwé Yorùbá. Bótilẹ̀ jẹ́ pé ó ń ṣiṣẹ́ lórí ìtàn àròkọ rẹ̀ lọ́wọ́, o ti tẹ àkójọpọ̀ ewì méjì jáde ní èdè Gẹ̀ẹ́sì eléyìí tí àkọ́lé wọn ń jẹ́ No Home In this Land àti The Other Names of Grief.", "category": "Aáyan ògbufọ̀"}
{"url": "https://atelewo.org/lale-igbeyawo-sheriffdeen-adeola-ogundipe/", "headline": "Lálẹ́ Ìgbéyàwó | Sheriffdeen Adéọlá Ògúndípẹ̀", "content": "Bí aré kò bá tó aré a kì í pòwe, bí ọ̀rọ̀ kò bá tọ́rọ̀ a kìí fìtàn balẹ̀, bí iṣẹ́ kò bá le a kì í bẹ ọ̀wẹ̀ tọ̀ ọ́, bí ọ̀rọ̀ kò bá tóbi àkàwé rẹ̀ kì í pọ̀. Wọ́n ti ń mú ìyàwó ní abà Àkànbí ilẹ̀ ti ta sí i. Wọ́n ti ń fẹ́ aya fún ọmọ, má-le-gbàgbé ní ti Ṣùbòmí àti Monílọ́lá. Ojo rọ̀. Pẹpẹyẹ sì tún pọnmọ lọ́jọ́ tí à ń wí yìí. Ẹni tí ó bá sọ pé òwú ò tó ẹrù, ó dájú pé èyí tí yóò fi tanná ló mú. Ká má parọ́, ìgbéyàwó tó lárinrin gan-an ni. Ìgbéyàwó ku ọjọ́ mẹ́ta ni wọ́n ti ń ri àtíbàbà alárìmọ́lẹ̀ ràgàjì kan báyìí. Nígbà tí wọ́n rì í tán àfi bí ẹni pé gbogbo ìlú ló ń bọ̀ wá síbi ayẹyẹ ìgbéyàwó náà. Àwọn àga tí wọ́n to sábẹ́ rẹ̀ pátá ni wọ́n wọṣọ sí lọ́rùn láìṣe èèyàn. Àwòdami ẹnu ni àwọn ará Abà Àkànbí ń wo àwọn àga tó wọṣọ. Tọmọdé tàgbà ló ń ṣèèmọ̀ pé nígbà tí wọ́n fi ọjọ́ mẹ́ta ri àtíbàbà, ọjọ́ ìgbéyàwó gan-an yóò gọntíọ. Bàbá Monílọ́lá ló farí gá pé dandan ni kí ọmọ rẹ̀ àti Ṣùbòmí wá ṣe ìgbéyàwó wọn nílùú tí wọ́n forí òun sọlẹ̀ sí. Ṣe ẹni a bá fẹ́ fọ́mọ lọ́wọ́ rẹ̀, ó di dóólè ká bá a fẹ́ ohun tó bá ń fẹ́. Baba ọmọ ló lọmọ,ìrùkẹ̀rẹ̀ ló lọmọ Ọ̀rúnmìlà. Ó kú ọ̀sẹ̀ kan ni ilé bàbá Monílọ́lá ti di ọ̀tun. Wọ́n tún un ṣe tí ó rẹwà. Bí ó tilẹ̀ jẹ́ pé ó ti tó ogún ọdún tí wọ́n ti kọ́lé náà nígbà tí ó rí àtúnṣe, bí ìgbà tí wọ́n ṣẹ̀ṣẹ̀ kọ ló wá rí. Owó ń tún nǹkan ṣe! Onírúurú ọ̀bẹ là á rí lọ́jọ́ ikú erin. Àwọn èèyàn jàǹkàn jàǹkàn ló péjúpésẹ̀ síbi ayẹyẹ ìgbéyàwó náà. Àwọn ará Abà Àkànbí náà mọ̀ pé àwọn gbàlejò. Ìlú Òyìnbó ni ọkọ ń gbé àmọ́ ìyàwó ló jẹ́ kó wálé nígbà tí Sàlàkọ́ ìyẹn bàbá ìyàwó kọ̀ jálẹ̀ pé òun kò fẹ́ kí àbúrò ọkọ rọ́pò Ṣùbòmí. Ilé ìtura tí Ṣùbòmí gbà fún òun pẹ̀lú ìyàwó ẹlẹ́sẹ̀-osùn ni wọ́n morí lé bí wọn ṣe kúrò lójú agbo. Ibẹ̀ ni ó ti fẹ́ jẹ a-dùn-má-dẹ́ẹ̀kẹ́. Ó fẹ́ lọ sí Atan. Kó sì tún gbà ibẹ̀ dé Adó, kí ó tún fẹsẹ̀ kan dé Ìgbàrà-Òkè. Kò wá sinmi ní Sùúrùlérè. Ọkàn rẹ̀ balẹ̀ bí i ti tòlótòló pé lẹ́yìn súù kí adìẹ ó fò ló kù. Oúnjẹ tí wọ́n gbé fún wọn ni wọ́n jẹ tán ni gbágbá bá rú. Kokoko dún lára ilẹ̀kùn. Àwọn méjèèjì lérò pé lára àwọn òṣìṣẹ́ tí wọn pè lórí aago pé kí ó mú ọtí ẹlẹ́rìndòdò wá ni. Àwọn ìgìrìpá méjì kan ló wọlé pẹ̀lú ìbòjú. Ẹnikẹ́ni kò lè dá wọn mọ̀. Oúnjẹ tí Ṣùbòmí tí ń palẹ̀mọ́ àtijẹ kíá páà ni wọ́n bá a jẹ́. Ìrìn-àjò tí ó ń múra àti rìn, ní pápàpá ni wọ́n bá a rìn ín. Bí Monílọ́lá bá tilẹ̀ fẹ́ gbọnmú kì í ṣe lójú irin tútù. Ariwo wo ló fẹ́ pa nígbà tí wọ́n ti fi aṣọ dí i lẹ́nu pinpin. Jìnnìjìnnì ti bo ọkọ náà, ìdí rẹ̀ tí domi. Àwọn Atiláawí júbà ehoro bí wọ́n ti ṣiṣẹ́ ibi wọn tán. Ariwo Ṣùbòmí tí wọ́n gbọ́ ló ta àwọn òṣìṣẹ́ lólobó pé nǹkan ń ṣẹlẹ̀. Àwọn èèyàn ń bèèrè pé ṣe wọn kò ṣe wọn ní jàǹbá? Monílọ́lá kàn ń wa ẹkún mu ní tìrẹ ni. Ẹnìkan sún mọ́ ọn, ó ní màdámú, ṣé wọn ò fọwọ́ kàn yín ṣá? Kàkà kí ó fèsì, ẹkún rẹ̀ tún lékankà si. Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ.", "category": "Àpilẹ̀kọ"}
{"url": "https://atelewo.org/nje-iwo-ti-ka-iwe-olaore-afotejoye-oredola-ibrahim/", "headline": "Ǹjẹ Ìwọ ti ka Ìwé ‘Ọláọ̀rẹ́ Afọ̀tẹ̀joyè’? | Ọ̀rẹ́dọlá Ibrahim", "content": "ỌLÁỌ̀RẸ́ AFỌ̀TẸ̀JOYÈ Ṣèbí oun tí mo mọ̀n tí wọ́n má ń sọ ni pé òkùnkùn kìí bórí ìmọ́lẹ̀, pé irọ́ kìí jáwé borí òtítọ́, pé rìkíṣí kìí lékè àti pe àgàbàngebè kìí la’ni. Ṣùgbọ́n èyí tí mó rí kà nínú ìwé yìí yàtọ̀ fọ́ọ́. Nínú ìwé yìí, èké jáwé olúbórí o! Bẹ́ẹ̀ni, kèéta là láìsí wàhálà àti pé ọ̀tẹ̀ pàápàá j’oyè. Ìwé tí mo ń sọ yìí náàni ìwé tí Ọ̀gbẹ́ni Afọlábí Ọlábimtán kọ tí o pèé ní ‘Ọláọ̀rẹ́ Afọ̀tẹ̀joyè’. Gẹ́gẹ́ bí o ti pe ìwé náàni o jẹ ní tòótọ́, èèyàn kan fi ọ̀tẹ̀ j’oyè o! Ìwé náà dá lórí Ọláọ̀rẹ́ gẹ́gẹ́ bí olú ẹ̀dá ìtàn nàá. Ọláọ̀rẹ́ ni Ọ̀túnba ìlú Jòǹtolo, ò sì jẹ́ ọ̀kan l’ára àwọn ìjòyè Ọba Ọbálọ́wọ̀ Ẹni-ọlá-ńpa-lẹ́rù, Ọba ìlú Jòǹtolo. Ìlú Jòǹtolo kìí yé bá ìlú Bọ́tẹ̀ jagun, ṣèbí ìlú Bọ́tẹ̀ gbé wà lábẹ́ Jòǹtolo eléyìí tí kò jẹ kí inú Ọlọ́tẹ̀ ọba ìlú Bọ́tẹ̀ dùn. Gbogbo ìgbà sì ni awọn jagun jagun ìlú Bọ́tẹ̀ maa ń ṣígún sí Jòǹtolo bóyá wọ́n ò ti lẹ̀ bọ́ nínú ìgbèkùn àwọn ará ìlú Jòǹtolo. Ṣùgbọń wọn kìí ṣẹ́gun o. Bí ojú oró tí n lékè omi, bẹ́ẹ̀ gẹ́lẹ́ ni àwọn jagun jagun ìlú Jòǹtolo maa ń ṣẹ́gun lábẹ́ olùdárí ogun wọn, Ọ̀túnba Jòǹtolo, Ọláọ̀rẹ́ Bàbá ‘Kíndélé. Lọ́gán tí àwọn ará Jòǹtolo bá ti ṣẹ́gun awọn ará ìlú Bọ́tẹ̀, wọn a maa jó, bẹ̀ẹ̀ni wọn a maa yọ̀, tí wọn yòó sì maa kọrin yin ọba wọn bàyìí: Ọbálọ́wọ̀ ṣẹ́gun, àbùṣebùṣeẸniọlá ṣẹ́gun, àbùṣebùṣeỌgun ò sí mọ́, gìdìgbo ò sí mọ́Ẹniọlá ṣẹ́gun, àbùṣebùṣe Ṣùgbọ́n bí wọn ṣe ń kọrin yìí kò dùn mọ àwọn ìjòyè nínú pàápàá jùlọ, Ọ̀túnba ìlú Jòǹtolo tó jẹ́ aṣiwajú ogun ìlú nàá. Inú n bí wọn pé Ọbálọ́wọ̀ Ẹni-ọlá-ńpa-lẹ́rù nikan ni ó n gba oríyìn ogun ti awọn kan ń fi orí la’kú fún. Àwọn olóyè sì ń dìtẹ̀ bi wọn yìò ṣe le Ọbálọ́wọ̀ kúrò ni orí àpèrè. Ṣèbí bí wọn ti n dìí tí wọn tuu, bẹ̀èni Ọbálọ́wọ̀ ọkọ Oyínkán gbọ fìnìfìnì ọ̀rọ̀ nàá. Bó ti n yọ gbọ́ pé àwọn oloye rẹ̀ tí n gbàbọ̀dè bẹ̀ẹ̀ni oun gan alára ń lá’làá pé wọn lé oun kúrò lórí oyè. Èyí ti o fi wa mú ìdí rẹ̀ múlẹ̀ gan ni nígbàtí ìlú jíròrò l’áàfin nipa ǹkan tí ìlú le ṣe ti ogun kò fi ni sí mọ làárin ìlú Bọ́tẹ̀ àti Ìlú Jòǹtolo tí Ọ̀túnba dábàá pé ki ìlú Jòǹtolo gbà láti bọ́ sí abẹ́ ìlú Bọ́tẹ̀, èèmọ̀! Báwo ni odindin Ọ̀túnba ìlú yíò ṣe maa mú irú àbá báyìí wa? Inú bí Ọbálọ́wọ̀, bẹ́ẹ̀ ló gba òpá oyè lọ́wọ́ Ọ̀túnba Baba Akíndélé tó rọ̀ọ́ l’óyè. Eléyìí bí àwọn ìjòye díẹ̀ nínú. Inú bí Baba Akíndélé pàápàá. Ṣèbí ẹni bá ni ki là ó ṣe náà ni à ń ṣe hàn. Ọ̀túnba Ọláọ̀rẹ́ ba gba ìlú Bọ́tẹ̀ lọ. O lọ pàdí àpòpọ̀ pẹ̀lú Ọlọ́tẹ̀ tí n ṣe Ọba ìlú Bọ́tẹ̀. O sọ fun pé oun yíò fun ni àṣìrí lá ti ṣẹ́gun ìlú Jòǹtolo, ti Ọlọ́tẹ̀ yíò sì bá oun lé Ọbálọ̀wò kúrò l’óyè, ti oun Ọ̀túnba àná yío si di Ọba ìlú Jòǹtolo tuntun. Ọlọ́tẹ̀ ni bí ó bá ti ṣe pé ìlú Jòǹtolo yío wa lábẹ ìlú Bọ́tẹ̀, àbùṣebùṣe. Àwọn méjèèjì sì mulẹ̀, wọn fi ọ̀rọ̀ náà ṣe awo. Kòpẹ́ kòjìnà, ìlú Bọ́tẹ̀ ṣígún lọ sí ìlú Jòǹtolo, Ọ̀túnba sì ràn wọ́n l’ọ́wọ́ láti ṣẹ́gun. Bi eré bí eré, Baba Akíndele, Ọ̀túnba àná gba ọ̀pá oyè, o sì di Ọba ìlú Jòǹtolo tuntun. Wéré tó j’Ọba tán ni àwọn ara ìlú bẹ̀ẹ̀rẹ̀ sí kọrin yìn ín: Ọlọ́tẹ̀ ṣẹ́gun àbùṣebùṣeỌláọ̀rẹ́ ṣẹ́gun àbùṣebùṣeOgun ò sí mọ́, gìdìgbo ò sí mọ́Baba Dele ṣẹ́gun, àbùṣebùṣe! Bí ọlọ́tẹ̀ ti borí rèé o. Bi Ọláọ̀rẹ́ ṣe fi ọ̀tẹ̀ j’oyè rèé o! Bótilẹ̀jẹ́pé ibi ti eré oníṣe yìí pari sí nìyìí, mo kọ́ ẹ̀kọ́ pàtàki kan: pé kí a maa ṣọ́ra ṣe bí ayé baa n y’ẹni nítorí gbogbo ènìyàn kọ́ ni ìlọsíwájú wa yíó dùn mọ́ nínú. O tún kọ wa pé kí a yé fi iná sí orí òrùlé sùn àti pe bí ikú ilé kò pa ni, ti òde kò le rí ní gbé ṣe. Má dá bàá pé kí ẹ̀yin naa ó gbìyànjú láti ka ìwé nàá.", "category": "Àpilẹ̀kọ"}
{"url": "https://atelewo.org/were-alaso-ati-awon-ewi-miran-sheriffdeen-adeola-ogundipe%cc%a3/", "headline": "Wèrè Alásọ àti Àwọn Ewì Míràn |Sheriffdeen Adéọlá Ògúndípẹ̀", "content": "Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ.", "category": "Àṣàyàn Olóòtú"}
{"url": "https://atelewo.org/alamu-olokun-olayato-olaoluwa/", "headline": "Àlàmú Olókùn | Ọláyàtọ̀ Ọláolúwa", "content": "Àlàmú Olókùn Ọ̀kan lára awọn ẹranko tí ó kéré jùlọ ni Aláǹtakùn (a-lá-rìn-ta-okùn-mọ́lẹ̀), bí ó bá ń rìn, yóò máa ta okùn mọ́lẹ̀, ìdí nìyí tí wọń fi ń pè é ní Olókùn. Àlàmú Olókùn ni àwọn tí ó bá mọ̀ọ́ délé ń pèé. Bóyá n’torí Àlàmú rẹ̀ ṣènìyàn sí wọn ni wọ́n tún fi n sàá bẹ́ẹ̀. Bí ó bá sá fẹ́rẹ́ fún Olókùn ni ó ma ń gbé inú okùn rẹ̀ lókè àjà, èyí ló fà á tí ọ̀rẹ́ rẹ̀ Ẹ̀fọn fi ń pè é ní “ọ̀rẹ́ ẹ̀ mi olókè àjà”. Ilé tí Olókùn ń gbé pọ̀ bí ilẹ̀ bí ẹní káàkiri àgbáyé. Bí ó ti ń gbé lóko ló ń gbé ní ìlú-ńlá, pàápàá jùlọ ní ìwọ̀ oòrùn Áfíríkà. Kò ní ilé kan pàtó tó ń gbé. Ibi tó bá rí ààyè ta okùn sí ló ń sùn àti pé ilé t’áwọn èèyàn bá kọ́ di tirẹ̀ lọ́nàkọnà láì fónílé ní kọ́bọ̀. Kìí ṣe ayálégbé, bẹ́ẹ̀ a kò lè sọ pé onílé ni. Bí ó ti kéré tó yìí, bùrọ̀dá ni àwọn ẹranko bíi Ìdun, Eèrà, àti àwọn báwọ̀nyìí ń pè é. Kìí ṣe pé ó jù wọ́n lọ tààrà, wọ́n kàn ń fọ̀wọ̀ tirẹ̀ wọ̀ọ́ ni, kékeré labẹ́rẹ́ kéré, kìí ṣe mímì f’Ádìyẹ! Ọ̀pọ̀ ènìyàn ló maá ń sọ ìtàn Àlàmú Olókùn f’ọ́ọ̀rẹ́, ojúlùmọ̀, ọmọ àti ọmọ-ọmọ láti ìgbà-dé- ìgbà tókìkǐ rẹ̀ sì ń kàn. Bó bá d’àṣalẹ́, ìtàn Olókùn l’àwọn ọmọdé maá ń jẹ lẹ́nu bí ẹni jẹran lọ́pọ̀ ìgbà tí wọ́n bá kóra jọ. Lẹ́yìn èyí, oníkálùkù á gbọ̀nà ilé rẹ̀ lọ. Bó bá d’ọjọ́ kejì tí wọ́n fojú gáání Aláǹtakùn, wọ́n mọ̀ pé Àlàmú Olókùn ni. Wọ́n á fi sílẹ̀ sáàyè tirẹ̀ àmọ́ àwọn tí kò fẹ́ràn rẹ̀ á ma fi ìgbálẹ̀ dá sèríà fún-un. ÌJÀ LÓDÉ. . . Ọ̀rẹ́ tímọ́tímọ́ ni Ẹkùn, Olókùn àti Ọ̀bọ láti ìbẹ̀rẹ̀ pẹ̀pẹ̀. Wọ́n jọ ń ṣohun gbogbo pọ̀, àárín wọn sì gún régé. Àwọn mẹ́tẹ̀ẹ̀ta dáwó ra ilẹ̀ sí ìsàlẹ̀ odò ìlú láti fi lè dáko. Ní àrààárọ̀ àti kété tí wọ́n bá ti jí, wọ́n á ma dẹ́rìn-ín pẹ̀ẹ̀kẹ́ lura wọn lọ́nà títí wọn yóò fi débẹ̀ láti ṣiṣẹ́ lórí rẹ̀. Bí ó tilẹ̀ jẹ́ pé Olókùn ló kéré jù nínú wọn, síbẹ̀, bí wọ́n bá ń lọ, òun ni ẹlẹ́jọ́ wẹ́wẹ́, òun náà ló maá ń ru àpótí oúnjẹ tí wọn yóò jẹ lọ́sàn-án ọjọ́ náà. Kìí ṣe pé ó kéré jù ló fi ń gbe, bíkòṣepé ó mú oúnjẹ lọ́kùkúdùn àti pé àlùwàlá ológbò rẹ̀, ọgbọ́n àti kẹ́ran jẹ ni. Wọ́n dé oko wọn, iṣẹ́ yá! Bíṣẹ́ ò bá pẹ́ni, ẹnìkan í kúkú pẹ́ṣẹ́. Olúkúlùkù ti ń múṣẹ́ ṣe. Ẹkùn àt’Ọ̀bọ ló jọ ń ṣiṣẹ́ síra. Olókùn ló kọ́kọ́ bẹ̀rẹ̀ iṣẹ́ ṣùgbọ́n kò ṣiṣẹ́ tó àwọn tó kù, ìṣẹ́jú mẹ́wàá péré ló lò. Ìdí abẹ́ igi Máńgòrò ló lọ lúgọ̌ sí tí ń kọrin ‘mi ò lè wá kú, mi ò lè parà mi’. Ó ní òun á ma ṣọ́ àpótí oúnjẹ kí Àǹtí Ajá mâ ba gbe panu. Ẹ̀kùn àti Ọ̀bọ ṣíwọ́ iṣẹ́, ó ti rẹ̀ wọ́n dé góńgó, ó hàn lójú wọn púpọ̀. Dídán lojú Olókùn ń dán ní tirẹ̀ bíi dígí, òun ló tún jẹun jù. Ó ní ṣèbí wọń mọ̀ pé Dókíkà ti ní kí òun máa jẹun dáadáa. Bí wọ́n ti jẹun tán, wọ́n gbọ̀nà ilé lọ. Bí wọ́n ti ń lọ lọ́nà ni wọ́n ń takùrọ̀sọ lóri iṣẹ́ ọ̀la. Wọ́n pinnu láti gbin àgbàdo Faransé sórí oko wọn. Kí ilẹ̀ ọjọ́ náà tó ṣú ni wọ́n ti lọ rà á lọ́jà Akùlù. Lọ́jọ́ kejì, wọ́n lọ gbin àgbàdo náà gẹ́gẹ́ bí ìpinnu wọn. Àrààárọ̀ ni wọ́n lọ maá ń wo bí ohun ọ̀gbìn wọn yìí ti ń dàgbà. Kí wọ́n tó ṣẹ́jú pẹ́, àkókò ìkórè de! Ní òwúrọ̀ ọjọ́ Àbámẹ́ta, àwọn mẹ́tẹ̀ẹ̀ta lọ wo àgbàdo kí kòkòrò ajẹnirun má ti bòó. Lọ́gán tí wọ́n dé’bẹ̀ ni Olókùn kígbe pe àwọn ọ̀rẹ́ rẹ̀ sí àkíyèsí kan. Ó ní “ẹ̀yin ọ̀rẹ́ mi, ẹ ọ̀ ri pé ẹnìkan ti wá ń ṣẹ́ àgbàdo wa lẹ́yìn ni?”. Òtítọ́ lọ̀rọ̀ náà, olè a-lọ-kólóhun-kígbe kan ti ṣẹ́ apá kan àgbàdo lọ. Inú bí wọn, ọmọ àlè ni yóò rínú tí kò ní bi. Olókùn ló bínú jù, ó fẹ́rẹ̀ lè máa sunkún débi pé Ọ̀bọ funra sí Olókùn lórí ọ̀rọ̀ náà. A kìí nígi lóko ká má mèso orí rẹ̀, mo mọ̀wà ará ilé mi, kìí sèébú lọ̀rọ̀ ọ̀ún rí. Ọ̀bọ bá ara rẹ̀ sọ̀rọ̀ pé ṣé ó lè jẹ́ Olókùn ló p’olè wá jà tó tún p’olóko wá mu? Ọ̀bọ sọ ohun tó rò lọ́kàn wúyẹ́wúyẹ́ f’Ẹ́kùn, Ẹkùn ṣe bí òun rántí nǹkan, ọ̀rọ̀ náà ti ye nìyẹn. Àwọn méjèèjì pinnu láti ṣọ́ Olókùn lọ́sàn-án lórù-u láti fi ìdí òtítọ́ mulẹ̀ Nígbà tó di aago méjìlá òru, wọ́n kọrí sóko. Kò kúkú sọ́lọ́dẹ tá á mú wọn. Ọ̀bọ gun igi Máńgòrò lórí ẹ̀ka kan, Ẹkùn ní tirẹ̀ ká sẹ́gbẹ̀ẹ́ ògiri lápa òsì. Òṣùpá yọọ gbòò, nitorí na, kedere ni ohun tó bá fẹ́ ṣẹlẹ yóò sí han. Wákàtí méjì kọjá, ǹnkan kan ò ṣẹlẹ̀, Ẹkùn ti fẹ́ ní kí wọ́n padà sílé n’torí oorun ti kún ojú rẹ̀. Ibi gbogbo dákẹ́ rọ́rọ́ bí ibojì. Bí ó ti di ọwọ́ aago mẹ́ta àbọ̀ ni wọ́n gbọ́ ohun tí ń sọ kúlúkúlú lábẹ́ àgbàdo lẹ́gbẹ̀ẹ́ ògiri lápá ọ̀tún. Wọ́n fẹ́ ní atẹ́gùn lásán ni ṣùgbọ́n wọ́n tún wòye pé ó háà lè ṣe bí ènìyàn bí?. Ọ̀bọ wo’bẹ̀ lọ́ọ̀kán, ó hàn kedere p’ọmọ ènìyàn ló wà nídìí orò tí orò fi ń ké. Wọ́n sọ̀kalẹ̀ jẹ́ẹ́ kí ọwọ́ wọ́n lè tẹ olè náà. Lôtítọ́, ọ̀bọ rọra kúrò lórí igi náà, bí kìí bá ṣe ewé gbígbẹ tó fò sí, wẹ́rẹ́ ni kò bá kó si lọ́wọ́. Olókùn gbúròó ẹsẹ̀, ó fẹsẹ̀ fẹ! Ẹkùn àti Ọ̀bọ gbá yáá tẹ̀le e. Wọ́n mú fìlà rẹ̀ tó jábọ́. Ó ti wá hàn gbangba gbàǹgbà sí wọn pé Olókùn ni olè ajágbàdo. Kí ni Àlàmú Olókùn rí lọ́bẹ̀ tó fi gààrù ọwọ́? Bí ó ti kù díẹ̀ kọ́wọ́ Ẹkùn bà á ló dédé pòórá mọ́ wọn lójú. Wọn kò mọ̀ pé ó ti fò sókè, Olókùn bẹ Eṣinṣin kí ó gba òun lọ́wọ́ ikú òjijì. Ó gbe sápá ọ̀tún rẹ̀ ṣùgbọ́n kò pẹ́ rárá tó fi ja lulẹ̀. Ìdí ni pé apá òsì ń dùn-ún, ó sì ti rẹ̀ ẹ́ dé góńgó. Bí Ẹkùn àti Ọ̀bọ ti tún rí Olókùn ní ọ̀ọ́kán, wọ́n tún gba tẹ̀le. Ẹkùn ṣèlérí àti pa á bí òun bá lè ri mú fún ìwà ọ̀kánjúà tó hù yí. Ó ti rẹ àwọn mẹ́tẹ̀ẹ̀ta fún eré àsápajúdé tí wọ́n ń sá. Olókùn rí Ọ̀gẹ̀dẹ̀ lọ́náà, ó kíi, ó parọ́ fun pé Ẹkùn àti Ọ̀bọ kan fẹ́ rán òun lọ sórun àrèmabọ̀ ni. Nítorí ìdí èyí, àánú ṣe Ọ̀gẹ̀dẹ̀, ó gbà láti da aṣọ àṣírí bo Ẹkùn. Ó fi sínú ọ̀kan lára ẹ̀ka rẹ̀ tó wà lókè téńté, níbi ojú ọlọ́mọ kò ti lè to. Ẹlẹ́yà ni Àlàmú Olókùn ń fi àwọn ọ̀rẹ́ rẹ̀ ṣe nínú ọ̀gẹ̀dẹ̀ tó gbé wà bí ó ti rí wọn tí wọ́n ń sá kíjokíjo kiri bí ìgbà tí Àṣá bá ń lé Adìyẹ. Bí wọ́n ti ní kí wọ́n yíjú padà ni Ayékòótọ́ kọrin sí wọn létí pé: “Inú ọ̀gẹ̀dẹ̀ ló mà wà, Inú ọ̀gẹ̀dẹ̀ ló mà wà, Ẹ máà tún sáré jìnnà mọ́, Inú ọ̀gẹ̀dẹ̀ ló mà wà”. Ní wàràǹsèsà ni wọ́n gbéra, wọ́n bá Ọ̀gẹ̀dẹ̀ níbi ó ń gb́é ṣeré pẹ̀lú àwọn ọmọ rẹ̀ nígbà tí Olókùn ń sùn fọnfọn ní tirẹ̀. Ẹkùn ní ‘ìwọ Ọ̀gẹ̀dẹ̀, à ṣé aláìda ni ẹ́, n bí o pé o ò rí Olókùn sójú ni’? Ọ̀gẹ̀dẹ̀ fún Ẹkùn lèsì pẹ̀lú ìbínú, ó ní ‘hẹn, ṣe o wá ri níbí ni, àbí èwo l’ọ̀bọ tó fi ń lọ̀ mí yìí? Ọ̀bọ sọ̀rọ̀ kúlúkúlú s’Ẹ́kùn létí, ká tó ṣẹ́jú pẹ́, wọ́n na tinú-tòde Ọ̀gẹ̀dẹ̀ tòun taṣọ lọ́rùn tó fi fàya. Wọ̀n dè é lókùn kó má baà dí wọn lọ́wọ́ Wọ́n tú ẹ̀ka rẹ̀ yẹ́bẹ́yẹ́bẹ́. Ìgbà tó dórí ìparí ni wọ́n tó rí Olókùn he. Bí wọ́n ti ní kí wọ́n ma yayọ̀ ìṣẹ́gun, kọ́tọ́ ni Olókùn tọ sílẹ̀ tó fẹsẹ̀ fẹ bí olè ajọ́mọgbé. Eré tó ń sá kò tilẹ̀ dà bíi ti tẹ́lẹ̀ nítorí ebi níkùn, àwọn tó fẹ́ mu tún ń le lọ. Olókùn rí Labalábá lọ́nà. Ó ní ‘háà, ọ̀rẹ́ ẹ̀ mi leléyìí. Gbogbo ènìyàn lọ̀rẹ́ tirẹ̀. Bí ó ti ń sọ èyí ló ń pe èrò inú àti ọ̀dọ̀fin rẹ̀ pé bí òun bá pe Labalábá láti ràn-án lọ́wọ́, àwọn ará ibí lè rí òun mú. Tinú tòde Olókùn, ọgbọ́n ni, ó so okùn mọ́ra bi aṣọ ìbora títí tó fi di róbótó. Kò sẹ́ni mọ ‘bi tó ti dédé ri he. Ó ti mọ̀ pé láì pẹ́, láì jìnnà, ọwọ́ pálábá òun á ségi. Nítorí náà, kọ́tọ́ ló kó wọ inú okùn yìí. Nítorí ìdí èyí ni Olókùn tí a mọ̀ sí Aláǹtakùn fi ń gbé nínú okùn títí di oní kí Ẹkùn àti Ọbọ ma ba pá. Inú okùn ni ò ti ń sẹ ohunkohun tó bá fẹ́ ṣe. Nínà tí wọ́n na Ọ̀gẹ̀dẹ̀ mú kí ó di alákìsísà, yíya laṣọ ọ̀gẹ̀dẹ̀ ń ya títí di òní kò sì sí aránṣọ tó lè bá a ran. Ìjà tódé láàrín Olókùn, Ọ̀bọ àti Ẹkùn ló fà á tí Olókùn fi wà nínú okùn títí dòní tó sì fi dá yàtọ̀ sí àwọn ẹranko tó kù. Ọ̀bọ ní tirẹ̀ ní òun yóò máa gbérí igi kí ojú òun ba lè tó ìrìnsí Olókùn títí di òní. Nípà Òǹkọ̀wé: Ọláyàtọ Ọláolúwa jẹ́ ọmọ ìpínlẹ̀ Oǹdó. Ó kẹ́kọ̀ọ́ gboyè B.A nínu ẹ̀kọ́ Ìmọ̀ Ẹ̀dá Èdè àti Èdè Yorùbá ní Ilé-ẹ̀kọ́ gíga Yunifásitì Adékúnlé Ajásin Àkùngbá Àkókó. Ònkọ̀wé ni, ó sì fẹ́ràn Èdè àti Àṣà Yorùbá gidi gan. Àwòrán ojú ìwé yìí jẹ́ ti Natural History Museum image.", "category": "Àpilẹ̀kọ"}
{"url": "https://atelewo.org/inulayewa-oko-mombe-lanase-hussein/", "headline": "Inúlayéwà Ọkọ Mọ́mbé | Lánasẹ̀ Hussein", "content": "Kò sí ẹnì kankan tí kò mọ Ìyá àgbà ní abàá Alẹ́mọ́, kìí sọ ìtàn kan ní ẹ̀ẹ̀mejì. Àgbà òpìtàn sì ni pẹ̀lú. Kò fẹ́ ẹ sí ẹnì kan tí ó mọ ìtàn tóo nínú abá Alẹ́mọ́ jí ìgbà yìí. Bí ó bá ti dí alẹ́, gbogbo ènìyàn yíò kó jọ sí gbàgede ìyá àgbà láti gbọ́ ìtàn tuntun. Gbogbo ará àbá tí ń retí ìyá gẹ́gẹ́ bí ìṣe rẹ fún eré òṣùpá, bẹ́ẹ̀ ni t’ọmọdé-t’àgbà ti pé sí gbàgede láti wá kọ́ ẹ̀kọ́ lẹnu ìyá Ajírọtútù. Ìyá ti bọ́ sí itá, ó sì jókòó. Ń lo bá bẹ̀rẹ̀. Ìyá Àgbà: Ẹyin ọmọ mi ẹ mọ̀n kaalẹ́ ó. Gbogbo ará ìlú: Ẹ kalẹ ìyá àgbà. Ìyá Àgbà: A kú eré òṣùpá òní ó. Gbogbo ará ìlú: ooo. Ìyá Àgbà: Mo fẹ́ sọ ìtàn ńlá kan fúnyin loni, ṣé ẹ ṣe tán? Gbogbo ará ìlú: bẹẹni, àti ṣe tán. Ìyá Àgbà: Ìtàn mi dá lé orí ọmọkùnrin kan tí ń jẹ́ Inúlayẹ́wà ọkọ Mọnbe. Inúlayẹ́wà jẹ́ ọmọ gbajúmọ̀. Bàbá rẹ̀ ní owó tí àgbàná kò lé wọ̀. Ó ní oko bi ilẹ̀ bí ẹní. Àwọn ìwọ̀fà oko rẹ kò ní òǹkà. Bákan náà, Inúlayéwà náà sì gbajúmọ̀. Ó ní oko ó ní ìwọ̀fà pẹ̀lú . Àmọ́ ọmùtí paraku ni ọmọkùnrin tí a ń wí yìí. Kii mú omi àfi ọtí. Kódà kìí wẹ̀ bíò ta ọtí sí omi ìwẹ̀. Ní kúkúrú èdè, kìí se nkankan lai fi ‘tọti ṣe. Aṣọ aláràmbarà tí ó bá wọ̀ lọ́jọ́ kan kọ́ ni yóò wọ̀ lọ́jọ́ kejì, nítorípé ọtí yóò tí mù ún dódó, alámu-dàsára ní. Nítorípé òun ni àkọ́bí kùnrin bàbá rẹ̀, ó fi ọkàn sí ogún bàbá rẹ̀ púpọ̀ to bẹ́ẹ̀ gẹ̀ẹ́ tí ó fi sọ ní gbàgede fàájì pé ‘ọjọ́ tí bàbá mi bá ṣí’pò, n ó ta gbogbo oko mi mú ọtí ni ọjọ́ náà. Kìí sìi sọ̀rọ̀ kó má ṣe bẹ́ẹ̀. Ní ọjọ́ kan, bàbá rẹ̀ pè é sí ìyẹ̀wù, láti bá a sọ ọ̀rọ̀. Bàbá kọ́kọ́ pèé ni ẹ̀ẹ̀mẹ́tá. Ó sì dáhùn, bó tilẹ̀ jẹ́ pé, ọtí fàájì tí ó ṣe pẹ̀lú àwọn ọ̀rẹ́ rẹ sì ń rùn lẹ́nu rẹ. ‘Ṣé ó mọ̀ pé ìwọ ni dáodù ẹbí mi? Ojú ń tìmí fún gbogbo ọ̀rọ̀ rẹ tí mo ń gbọ́ ní ìgboro. Bí iná kú á kú eérú, bí ọ̀gẹ̀dẹ̀ bá sì re ìwàlẹ̀àsà, a fi ọmọ rọ́’pò. Ó sì mọ pé ìwọ ni yóò kù bí mo bá lọ tán. Ogún ti mo ní ìwọ àti àwọn yókù rẹ ń lẹ ni. Mo ti gbọ́ gbogbo àrà tí ó ń dá ní inú ìlú. Mo fẹ́ kí o mọ̀ pé, bí iṣu ẹni bá ta, a ó dà ọwọ bò ó jẹ́ ni. Gbogbo àwọn ọ̀rẹ́ rẹ tí wọn ń kì ọ́ ni mẹsan-mẹwa ni wọn yóò fi ọ́ sílẹ̀ tí ó bá dá wai. Fi ayé ọtí mímú silẹ kí ó sì gbá ojú mọ oko àti òwò tí mo kọ́ ọ. Ogún mi kìí ṣé tìrẹ nì kan.’ Mo ṣe bí, ààbọ̀ ọ̀rọ̀ tí ọmọlúwàbí ní nínú ni yóò kún àbọ̀ míràn tíi fií d’odidi. Gbogbo ọ̀rọ̀ tí bàbá rẹ̀ sọ àfi bi pé ó ń yín àgbàdo sí ẹyin igbá ni. Ẹyin etí Inúlayéwa ni ó ń bọ sí. Laipe láìjìnnà, bàbá rẹ̀ fánrú. Kàkà kí Inúlayéwà ó sé ìdárò bàbá rẹ̀, níí ṣe ló wọ ilé mú aṣọ, ló bá ré ìdí ẹmu. Àwọn ọ̀rẹ́ rẹ̀ bá bíi ni ọ̀rọ̀ pe;’ kini ọ ṣe loni tí bàbá rẹ kú? Kàkà ki o fọ èsì nise ló gba ìhà ẹmu méjì, ó mú tán ó sì fi owó ra ikùn ló bá sọ̀rọ̀ pé `kini mo ṣe ń ná?’ wọn dáa lóhùn pé ó mu ẹmu. ‘ṣe ẹri, ìhà méjì tí mo mú ń, akèrègbè méjì-méjì ló túmò sí fún ẹnì kọ̀ọ̀kan fún ọjọ́ mẹ́rìndínlógún tí ń ó sìnku baba mi’. Ṣe lóòótọ́, ohun a bá mọ laa polówó, ohun Inúlayẹ́wà mọ ló sọ fún mùtúmùwà, àtipé ọ̀rọ̀ rẹ kò gbọ́dọ̀ yẹ̀. Ó béèrè pé taani òní ẹgbẹ̀rún lọ́nà igba ti o le fi ra oko òun. Ṣùgbọ́n kò sí ẹnì tí ó ní irú owó bẹ́ẹ̀ rárá nínú àwọn tí wọn ń bẹ ní ibẹ̀. Àmọ́, kàkà kí eku má jẹ́ ṣèsé, a ó fi ṣa ẹ̀wà ẹ dànu ni. Ní ṣe ló bá ní kí ìyá ẹlẹ́mù ó máa ta ẹmu fún àwọn ènìyàn. Òsì ṣe àdéhùn pé kí oko ohun ó jẹ ti Ẹlẹmu tí tí ìgbà tí ohun yio fi tú àpò owó bàbà ohun. Ọ̀rọ̀ yìí ti tán ká gbogbo abà àti ìlú yíká. Àwọn ènìyàn bẹ̀rẹ̀ si mú ẹmu lọ́ fẹ́ lófò. Ọjọ́ pé, Inúlayéwà ọkọ Mọmbé sìnkú bàbá rẹ̀ gọ́ńgọ́ sọ́, kutupu sì hú, ìlú ya, bàtà já kódà ilẹ̀kẹ̀ ré fún ijó jíjó. Gbogbo abá àti àgbègbè ń lo mọ pé Inúlayéwà sin bàbá rẹ̀. Òfò sì ṣe owó ni ọjọ́ náà. Àwọn tálákà fi ìka há ẹnu, àwọn olówò ẹgbẹ́ bàbá rẹ̀ kan sáárá pẹ̀lú. Mo ṣe bí, ń tíì tán lọdún eégún. Inúlayéwà tí se ayẹyẹ tán, ó kú bí yio se san owó kí ó lè sí kà àdéhùn, kí ó sì gba oko rẹ̀ padà lọ́wọ́ ìyá Ẹlẹmu. Ó wọ ìyẹ̀wù bàbá rẹ̀ lọ, ó lọ ìdí posi owó, ó sì tú terin toyàyà, ṣùgbọ́n akèrègbè, aṣọ àti ìwé pélébé ń ni ó bá ní ibè. Èyí jẹ́ ìyàlẹ́nu. Ó tú ìwé ọ̀hún, ó sì kà á pe; ‘Abamọ̀ ló jẹ́ pé mo sọ ọ́ lórúkọ, àmọ́ ó kò mú lò. Inúlayéwà túmọ̀ sí; ọgbọ́n ni a fí ń lo ayé. Èrò rẹ ni ohun tí yóò là ọ́ láyé, òhun ní yóò sọ ọ́ di ènìyàn àtàtà. Àmọ́ sá, mo tí ta gbogbo dúkìá mi. Àwọn àbúrò rẹ tí gba ìpín tí wọn. Ìpín tí rẹ ni lẹ́tà yìí. Kí ó má dà bí ẹnipe ń kò fí ńkan kalẹ̀ ni mo fi ra akèrègbè ẹmu yìí fún ọ, bóyá bí o bá ń mu-ún, ó ronú ohun tí ó fi oko rẹ ṣe.’ Báyìí ni Inúlayéwà fi idi jalẹ̀, ó sì kú fín-ín fín-ín. Àwọn àgbà bọ̀ wọn ní ‘bí ayé ń yẹ ọ́ kio rọra ṣe’. Inúlayéwà ọkọ Mọmbé ni agbójúlógún tí ó fi ara rẹ̀ fóṣì ta. Oko rẹ̀ dí tí Ẹlẹmu leyin ikú rẹ̀. Àwọn ọrẹ rẹ kò sí fí ìdí ẹmu sílẹ̀ lẹyin ikú rẹ ni igba kọ̀ọ̀kan. Wọ́n a kàn máa fi ọ̀rọ̀ rẹ ṣe àríkọ́gbọ́n láàrin ara wọn ní tí wọn ba ń mu ọtí. Ni’ hìn ni mo rí mọ fún ìtàn tòní. Àmọ́ bo ba jẹ́ pé irọ́ ni mo pa pẹ̀lú ìtàn yìí, kí àbọ̀ ẹnu mi ó má ròó ‘tó’ lẹẹ̀mẹta. Ìyá sì ta àbọ̀ ẹnu rẹ, ó ro ‘tó tó tó.’ Gbogbo ẹ̀kọ́ tí ẹ kọ́ loni, ewé-ìran yóò jẹ́ kí ẹ rántí ó. Tẹ̀tẹ̀ loni ko tẹ̀ mọ yín lọ́kàn Bí akùkọ́-dìye bá gbọn ìyẹ́ rẹ pìpì, á rántí kíni rẹ àná. Ologin-nin gín-nín ẹyẹ ayé ò ní sá lọ́kàn yín o. Gbogbo àwọn ènìyàn: àṣẹ ooo. Báyìí ni ìyá juwọ́ tí ó sì wọlé lọ. Ó tún di òṣùpá miran kí wọn ó to pàdé. Gbogbo ará aba gba ilé wọn lọ. Lanase Hussein jẹ́ ọmọ bibi ilẹ̀ Ìbàdàn, ní agbègbè Aremọ Ọ́ja’agbo. Ó k’ẹ́kọ̀́ èdè gẹ̀ẹ́sì ni ilé ẹ̀kọ́ Fáfitì Ìbàdàn. Ó jẹ́ Òǹkọ̀wé, akéwì àti olùkọ́ni ní gẹ̀ẹ́sì àti lítírésọ̀ èdè gẹ̀ẹ́sì ni ilé ẹ̀kọ́ sẹ́kọ́ndírì.", "category": "Àpilẹ̀kọ"}
{"url": "https://atelewo.org/wiwa-ile-lajo-adepoju-isaiah-gbenga/", "headline": "Wíwá Ilé L’ájò |Adépọ̀jù Isaiah Gbénga", "content": "A bí Ọ̀gbẹ́ni Adépọ̀jù Isaiah Gbénga ni ọdún 2003 ní ìpínlẹ̀ Ọ̀ṣun. Ó wà lára àwọn òǹkọ̀wé tó kópa ninu idije Africa Writers’ Award ti odun 2020. Ó jẹ́ olóòtú ní Writers Global Movement. A bí Ọlájùwọ́n Abdullah Adédòkun ní ọdún 2004, olùgbé ìlú Èkó. Ó fẹ́ràn láti máa kọ nípa ọkàn tí ìdí kan tàbí òmíràn ti túpalẹ̀ pátápátá, tàbí àwoọn tí ilé wọn ti farasin sí ìbòjí wọn. Arákùnrin yìí ló gbé igbá orókè ti ìdíje Rusted Radishes Beirut Arts And Journal láti ilú Lebanon. Àwon ewì àti ìtàn rẹ̀ ti farahàn ní oríṣiríṣi àtẹ̀jáde ìwé ìròyìn àti àwọn àtẹ̀jáde tí ó máa ń gba iṣẹ́ lítírésọ̀. [anchor_episodes] Àwòran ojú ìwé yìí jẹ́ ti Asim Abu Shakra", "category": "Aáyan ògbufọ̀"}
{"url": "https://atelewo.org/bobe-e-ba-dun-ati-ewi-miran-sheriffdeen-adeola-ogundipe/", "headline": "B’ọ́bẹ̀ ẹ bá dùn àti ewì míràn | Sheriffdeen Adéọlá Ògúndípẹ̀", "content": "Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ. Àwòrán ojú ìwé yìí jẹ́ ti Orishirishi Kitchen", "category": "Àṣàyàn Olóòtú"}
{"url": "https://atelewo.org/makan-makan-ati-apon-olatunde-ayinla/", "headline": "Màkàn Màkàn àti Àpọ́n |Ọlátúndé Àyìnlá", "content": "Ònkòwé àbínibí ni arákùnrin Olátúndé Àyìnlá jé, olóòtú àgbà sì lọ́jẹ́ lórí búlọ́ogì Yorùbá. Ìlú lárúbáwá ilẹ̀ Dubai ló ti fi àwọn iṣẹ́ yìí ránṣẹ́.", "category": "Àṣàyàn Olóòtú"}
{"url": "https://atelewo.org/alamu-kan-aba-kan-lanase-hussein/", "headline": "Àlàmú Kan, Abà Kan | Lánasẹ̀ Hussein", "content": "À ṣé àwọn tí wọn ń pé Àlàmú l’Ájá kò sọ àsọrégè rárá. Bí ó tí lẹ̀ jẹ́ pé àbísọ rẹ̀ ni nítorípé àbíkú ni. Àlàmú jẹ́ ọmọ kan tí gbogbo abà má ń bẹ̀rù láti kò lọ́nà ní ibikíbi tí ko báà wù kó jẹ nínú ìlú. Bí ènìyàn bá kòó lọ́nà ni òwúrọ̀ kùtùkùtù, a fi kí óluwa rẹ̀ ó tún oorun òwúrọ̀ ọjọ́ náà sún, kódà àwọn òbí rẹ̀ méjèèjì kò rí bíi ọmọ-ìdùnnú rárá. Bó tilẹ ̀jẹ́pé oun ni dáódù ilé Alárèré, pàápàá jù lọ ọ̀kánlàwọ́n ilé náà. Ọ̀pọ̀ ìgbà ni gbogbo ilé yio ti r’oko r’odò kí ó tó ji. Ìyá rẹ̀ kii fẹ́ kí ọwọ kàn-án, tàbí kí ẹnu kùn-ún rárá. Ẹni tí ó bá dá irú rẹ̀ láṣà, yio gbọ́ torí rẹ̀ lọ́jọ́ náà. Kìí kúkú ṣe pé Àyìnkẹ́ ìyá rẹ̀ náà bí kan tán ó pàdímọ́, elédùmarè ni kò fi òmíràn jínkii rẹ̀. Ayé tí mọ̀ pé kìí kú r’oko kìí yẹ̀nà, kò k’ewu kò k’àwé, àyàfi ki ó jí kó jẹun kó sì wọ abá lọ́ láti fín iná ọ̀ràn wá ilé fún àwọn òbí rẹ. Kò ní oníbàwí kankan bí ó tilẹ̀ wù kí ó mọ̀. Ọ̀pọ̀ ìgbà ni ó ti ṣe jàmbá fún àwọn ará ìlú, tí ìyá rẹ̀ yio fárígá pé ọmọ òun kọ́. Bẹ́ẹ̀ni ọ̀pọ̀ ìgbà ni bàbá rẹ̀ tí dọ̀bálẹ̀ ni Ilé-baálẹ̀. Ṣùgbọ́n, kàkà kí ewé agbọ́n rẹ̀ ó dẹ̀, ó tún ń le si ni. Kò l’ọ́rẹ́. Kànnàkànnà-atọwọ́dá rẹ̀ ní wọ́n jijọ máa ń rìn. Ajá rẹ̀ kii sìí lọ kí kolokolo rẹ̀ ó gbélẹ̀. Ìyá rẹ tíi máa gbè lẹyìn rẹ náà f’ara káàṣà kànnàkànnà yìí lọ́jọ́ tí ìyá rẹ báa wí tí kò sì fún ní oúnjẹ. Ní ṣe ló ta á ní òkò kí ó tó o sá kúrò ní ilé lọ́jọ́ náà. Bẹ́ẹ̀ gẹlẹ ló ṣe fún bàbá rẹ̀ ní ìgbà tí Bàbá báawí fún tí àlùmọ́gàjí rẹ tí Àlàmú jùnù ni ìyálẹ̀ta ọjọ́ kan. Kànnàkànnà yìí Káná-àn ló kóo sì yọú-yọú lọ́jọ́ kan náà. Ẹni tí a kò bá pè l’ọrẹ rẹ̀ kan ṣoṣo ló fi òkò fọ́ lori nibi ti wọn ti jọ ń ju òkò mọ́ àgbálùmọ́. Àkàndé lórúkọ ọrẹ́ rẹ̀ yìí ǹjẹ́. Ọwọ́ Akande sì sùn púpò, laì lo kànnàkànnà, a sì máa ja àjàrà àgbálùmọ́ bọ́. Ní ọjọ́ tí a ń wí yìí, Àlàmú tí gbìyànjú láti ré èso àgbálùmọ́ pẹ̀lú òkò o rẹ̀ ṣùgbọ́n kò rí nǹkan ré. Níbi tí ọkàn rẹ̀ tí ń pòpọ̀ ni àgbálùmọ́ tí ja lé e lórí, òkò Akande tún ja òmíràn! Àlàmú bá bẹ̀rẹ̀ láti kó ó, ṣùgbọ́n Akande sáré sí. ‘Àgbálùmọ́ mi nio, òkò mi lo ja á bọ́’. Ó sì súre kó nkan rẹ̀. Ọ̀rọ̀ náà bí Àlàmú nínú púpọ̀ tí ó fi fi ìbínú ta Akande ni òkò lórí ní ibi tí ó bẹ̀rẹ̀ sí. Akande kí’gbe ‘oróóóò!’ Ó ń yí ni ilẹ̀ bí àgbádú tí ọta ọlọ́dẹ bá, tí ó ń jà fita-fita pẹ̀lú ikú. Bẹ́ẹ̀ l’Àlàmú fi ẹsẹ̀ fẹ́, láláì bìkítà, ipò tí ó fi Akande sí. Ọ̀rọ̀ tí awí yìí jọ òwè, lóba ń láàáró nínú fún Àlàmú. Ọ̀rọ̀ dé ọ̀dọ̀ ọ baálẹ̀. Kété ń ni onísẹ́ tí kán bàbá Àlàmú lára ní ilé. Bí bàbá Àlàmú ṣe rí onísẹ́ baálẹ̀, ló ti mọ̀ pé Àlàmú tún ti wọ gàù, ó ti ru igi oyin. Kò wulẹ̀ jẹ́ kí oníṣẹ́ ó làágùn jìnà. ‘Se Àlàmú tún ti daràn ni? Ẹ wo ó, àrà tó bá wù yín ní ki ẹ fi dá. Ẹ sọ fún baálẹ̀ pé mo ní nkan ti wọn ba fẹ́ fí ró ni kí wọn ó fi ró, mo ti kọ̀ ọ́ lọ́mọ.’ Iyá Àlàmú súré bóóde tẹ̀lé onísẹ́ baálẹ̀ jànnà jànnà, ṣùgbọ́n kete Àlàmú ti jìn sí ọ̀fìn púpọ̀ jù. Wọn ò kú ṣẹ̀ṣẹ̀ máà dá sẹríà fún-un, àmọ́ tí ọ̀tẹ̀ yìí fẹ́ pelemọ. Ní ṣe ni wọ́n kọ́kọ́ bó ó ní igi ni ìta baálẹ̀ kí ó tó di jua nínú túúbú. Ní ojoojúmọ́ ni yio lọ roko ni oko baálẹ̀ tohun tí pankẹ́rẹ́ lọ́wọ́ àwọn èṣọ́ pẹ̀lú fífín ní àlọ àti àbọ̀. A sé ìyà kò jẹ ọmọ lo ní ohun ti gbọ́n, taani olùkọ́ tí ó kọ́ ọ? Nígbà ti Àlàmú ó jáde lẹ́yìn oṣù méjì, ó ti rù kan egungun, kò fẹ́ ẹ̀ jọ ènìyàn mọ́. Gbogbo ojú rẹ̀ ti dúdú bí nàná àmùrè, àfi bíi abari tí kánhún tí já. Bí ìyá rẹ̀ ṣé rí í ló kán sí ẹkún. Ara rẹ̀ bù mọ́ aṣọ. Ó sáré sì ìyá rẹ, ó bú gbà á si ẹkún. Bàbá rẹ̀ náà o leè rọju rárá, ẹkún wá di àtagbà. Ìwà ajá dìgbòlugi ti fi í sílẹ̀ Pátápátá. Ó ti di àtúnbí. Lánasẹ̀ Hussein jẹ́ ọmọ bibi ilẹ̀ Ìbàdàn, ní agbègbè Aremọ Ọ́ja’agbo. Ó k’ẹ́kọ̀́ èdè gẹ̀ẹ́sì ni ilé ẹ̀kọ́ Fáfitì Ìbàdàn. Ó jẹ́ Òǹkọ̀wé, akéwì àti olùkọ́ni ní lítírésọ̀ àti èdè gẹ̀ẹ́sì ni ilé ẹ̀kọ́ girama.", "category": "Àpilẹ̀kọ"}
{"url": "https://atelewo.org/ikorita-meta-sheriffdeen-adeola-ogundipe%cc%a3/", "headline": "Ìkòríta Mẹ́ta |Sheriffdeen Adéọlá Ògúndípẹ̀", "content": "Ìlẹ̀kẹ̀ má jà á sílé má jà á síta ibì kan ni yóò já sí lọ́jọ́ kan. Dùnúnkẹ́ rẹwà lọmọ. Ó pupa bí àsáró elépo. Ṣàṣà ọkùnrin ní yóò fojú kàn án tí kò ní wò ó ní àwòtúnwò.O dára bí egbin.Kò sí aṣọ tí ó wọ̀ tí kò ṣe rẹ́gí bí ìdodo ẹ̀fọn lára rẹ̀. Ká má parọ́ Dùnúnkẹ́ yááyì l’ọ́mọge. A kìí bímọ nísọ̀ ewúrẹ́ kó lọ ìsọ̀ àgùntàn lọ jẹ. Ìyáàyá a rẹ̀ ló jọ bí ìmumu. Ká má parọ́ Ọlọ́run parí ẹwà sí i lára. Kò sí ọkùnrin tí kìí fẹ́ kọ ẹnu ìfẹ́ sí i. Irú ẹwà tí Olódùmarè fi jínǹkí i rẹ̀ kò tàsé e ti Ọ̀kín ọba ẹyẹ. Ilé e wọn kò dá rí àfi bí ìgbà tí kò sí ọmọbìnrin mìíràn mọ́ ní àdúgbò wọn. Àwọn mìíràn kúkú wà àmọ́ ọ̀rọ̀ àwọn ọkùnrin tótó fún ùn! Ká fi sẹ́nu ká dákẹ́ ni. Òun ga-an pàápàá kò mọ ẹni tí ó lè ṣe hòo fún nítorí pé bí ọkùnrin bá ń dọdẹ abo kò sí àrà tí kò sí lọ́wọ́ ọ wọn. Kò mọ ti ẹni tí ó lè ṣe é nínú àwọn Ò-róbìnrin-dòòyì wọ̀nyí nítorí pé gbogbo wọn ní ń fẹ́ kí iyọ̀ ọ́ dun tiwọn. Ṣe bí tí ẹni méjì bá ń tayò, ẹnìkan ni yóò borí. Ìfẹ́ ẹ rẹ̀ sí Sanjọ́ pọ̀ àmọ́ kọ́kọ́rọ́ kan tó beyín ajá a rẹ̀ jẹ́ ni pé òun ṣẹ̀ṣẹ̀ jáde nílé ẹ̀kọ́ Yunifáfitì ìmọ̀ ẹ̀rọ kan ni, ó ṣì ń wáṣẹ́. Dèjì ní tirẹ̀ ti ń ṣiṣẹ́ ní ilé ìwòsàn ìjọba àpapọ̀ kan ní Èkó gẹ́gẹ́ bí olùṣírò owó, ó sì ti rí nǹkan jájẹ. Àwọn àgbà sì máa ń sọ pé owó l’obìnrin mọ̀. Owó yìí ló ranjú mọ́ Dùnúnkẹ́ tí ó fi jọwọ́ sílẹ̀ fún Dèjì. Kì í ṣe pé kò yó ìfẹ́ Dèjì náà o! Ọjọ́ tí ó jẹ́ hoo fún Dèjì pẹ́pẹ́yẹ pọnmọ lọ́jọ́ náà. Ilé oúnjẹ tí ó dára jù lọ ni ó gbé Dùnúnkẹ́ lọ jẹun lọ́jọ́ náà. Ọ̀pọ̀lọ́ ríbi tútù bà sí. Òrékelẹ́wà náà fẹ̀ síwájú ọkọ̀ ayọ́kẹ́lẹ́ Dèjì àfi bíi ayaba. Ọyẹ́ ń kù rìrì sí àtùpà pálọ̀ lórí. Bí ọjọ́ ti ń gorí ọjọ́, tí oṣù ń gorí oṣù, ìfẹ́ àwọn méjèèjì ti rí ẹsẹ̀ walẹ̀ dáadáa. Àwọn òbí àwọn méjèèjì tí mọ̀ wọ́n gẹ́gẹ́ bí àfẹ́sọ́nà ara wọn. Kódà wọ́n ti ń fojú sọ́nà fún ọjọ́ ìgbéyàwó. Iṣẹ́ tí Dèjì ń ṣe kò jẹ́ kí ó fi bẹ́ẹ̀ ráyè. Òru ni ó máa ń dé. Òpin ọ̀sẹ̀ tí ó yẹ kí o tún máa fi gbọ́ tí ara rẹ̀ nígbà mìíràn,ó tún máa ń lọ síbi iṣẹ́. Nítorí náà,wọn kì í sáábà ríra déédé. Àmọ́ kò sí ohun tí Dùnúnkẹ́ bèèrè tí Dèjì kì í ṣe fún un. Àwọn ẹbí dájọ́ ìgbéyàwó, ọjọ́ kò láyọ̀, wọ́n ṣe é ayé gbọ́ ọ̀rún mọ̀.Oríṣìíríṣìí ọ̀bẹ làá rí lọ́jọ́ ikú erin. Àwọn èèyàn tó lórúkọ nílùú àti nínú iṣẹ́ ìjọba ló péjúpésẹ̀ lọ́jọ́ náà. Olóyè ìlú ni bàbá Dùnúnkẹ́, àwọn orí adé àti ọrùn ilẹ̀kẹ̀ ló péjú pésẹ̀ .Gbajúmọ̀ olórin jùjú kan ló wá f’orin dá ìjókòó lára yá lọ́jọ́ ìgbéyàwó yìí. Lẹ́yìn tí wọ́n ti fa tọkọtaya fún ara wọn. Ọ̀rọ̀ wá kù sí àwọn méjèèjì lọ́wọ́.Ṣe wọn kò kúkú ní bá wọn gbé. Ṣùgbọ́n alága ìgbéyàwó tí gbà wọ́n ní ìmọ̀ràn pé kí wọn má gba ẹnìkẹ́ta láyé láàárín wọn. Nǹkan ń lọ déédé lọ́dún mẹ́rin àkọ́kọ́ tí wọ́n ṣe ìgbéyàwó. Bìrí ni nǹkan yí padà! Èyí kò ṣẹ̀yìn àìgbélé ọkọ rẹ̀ dáadáa. Àsìkò àtisun oorun ọmọ kò sí. Isó inú ẹ̀kú ni ọ̀rọ̀ náà. Ojoojúmọ́ ni ó fi ń ronú pé ọjọ́ wo ni ayé yóò kí òun náà kú ewu ọmọ. Èrèdí ìgbéyàwó sì ni ọmọ ni ilẹ̀ Yorùbá.Ó ti pe ọkọ rẹ̀ sí àkíyèsí lọ́pọ̀ ìgbà pàbó ni ó ń já sí. Ṣé kí a wá sọ pé ẹni tó ń wá ìfà ń wófò ni ọ̀rọ̀ Dùnúnkẹ́? Sanjọ́ tí ó fi sílẹ̀ nítorí pé kò rí jájẹ náà tí rí iṣẹ́ sí iléeṣẹ́ aládáni kan ní Ìbàdàn. Nǹkan tí ń ṣẹnuure díẹ̀díẹ̀ fún àwé náà.Ní ọjọ́ kan, Dùnúnkẹ́ pàdé Sanjọ́ ní ilé epo.Dùnúnkẹ́ gan án ní ó kọ́kọ́ rí i. Ariwo orúkọ Sanjọ́ tí ó pa ni ó jẹ́ kí ó mọ̀ pé òun náà wà nílé epo. Àwọn méjèèjì dìjọ sọ̀rọ̀, wọ́n gba nọ́ńbà ẹ̀rọ alágbéká ara wọn. Kò sí àyè láti sọ̀rọ̀ nítorí Sanjọ́ ń kánjú. Ìṣòro àìrójú Dèjì nílẹ̀ kò jẹ́ kí ó mọ ìgbésẹ̀ tí ó lè gbé. Ẹ̀ẹ̀kàn lọ́gbọ̀n tí wọn dìjọ ń ṣe lọ́kọláya kò ì so èso rere. Ọjọ́ kan ni ó ronú kan Sanjọ́ pé ọjọ́ tí àwọn dìjọ pàdé kẹ́yìn òun bèèrè ìyàwó rẹ̀, ó sì sọ pé Dòdó-ń-dáwà ṣì lòun. Ó rántí ìdààmú rẹ̀ nílé wọn kí ó tó di pé Dèjì lòun padà gbà fún. Ọkàn rẹ̀ a máa lọ sọ́dọ̀ Sanjọ́ bóyá yóò sanjọ́ gẹ́gẹ́ bí orúkọ rẹ̀. Àwọn àgbà bọ̀ wọn ní bí ó bá kọjú sí ọ kí ó tá, bí ó bá kẹ̀yìn sì ọ, kí ó tá, bi o bá ku ìwọ nìkan kí o tún èrò ara rẹ pa.Wọ́n ní ilẹ̀ obìnrin kì í pẹ́ ṣú. Ó ti bẹ̀rẹ̀ sí gbé ọ̀rọ̀ náà yẹ̀wò. Ṣé kí Dùnúnkẹ́ pọ̀ sókè rajà ni àbí kí ó sì máa forí tì í? Ṣé kí ó máa yan Sanjọ́ ní ọ̀rẹ́ ìkọ̀kọ̀ ni àbí báwo? Tí àkàrà bá tú sépo ń kọ́? Ìkòríta tí ń dààmú àlejò rèé! Ọmọ bíbí Abẹ́òkúta ni ìpínlẹ̀ Ògùn ni Sheriffdeen Adéọlá Ògúndípẹ̀. Ó kẹ́kọ̀ọ́ gboyè nínú Èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ní ilé ẹ̀kọ́ girama. Ó nífẹ̀ẹ́ láti máa kọ ewì àti ìtan àròsọ nípa ìṣẹ̀lẹ̀ àwùjọ. Àwòrán tó wà ní ojú ìwé yìí jẹ́ ti MelanMag", "category": "Àpilẹ̀kọ"}
{"url": "https://atelewo.org/omo-orukan-sheriffdeen-adeola-ogundipe/", "headline": "Ọmọ Òrukàn àti ewì míràn | Sheriffdeen Adéọlá Ògúndípẹ̀", "content": "Sheriffdeen Adéọlá Ògúndípẹ̀ jẹ́ ọmọ bíbí ìlú Abẹ́òkúta ni ìpínlẹ̀ Ògùn. Ó jáde nílé ẹ̀kọ́ alákọ̀ọ́bẹ̀rẹ̀ Baptist Primary School, Bódè Ìjàyè,Abẹ́òkúta.Lẹ́yìn náà ni ó tún tẹ̀síwájú ní ilé ẹ̀kọ́ Líṣàbí Grammar School,Ìdí Aba. Ó kẹ́kọ̀ọ́ nípa Èdè Yorùbá àti Haúsá ní ilé ẹ̀kọ́ Olùkọ́ni Àgbà Federal College of Education,Òṣíẹ̀lẹ̀,Abẹ́òkúta. Ó tún kẹ́kọ̀ọ́ gboyè nínú èdè Yorùbá àti Ẹdukéṣàn ní Yunifásítì Táí Ṣólàárín,Ìjagun,Ìjẹ̀bú Òde .Olùkọ́ èdè Yorùbá ni ilé ẹ̀kọ́ girama ni. Ó fẹ́ràn láti máa kọ ewì àti ìtan àròkọ nípa ìṣẹ̀lẹ̀ àwùjọ. Ìfẹ́ rẹ̀ sí àṣà àti ìṣe Yorùbá kí ó má lè dìmẹ́ẹ́rí kò láfiwé. Àwòrán ojú ìwé yìí jẹ́ ti Fleance Forkuo", "category": "Ewì"}
{"url": "https://atelewo.org/akanda-eda-kehinde-baasit-kehinde/", "headline": "Àkàndá Ẹ̀dá |kẹ́hìndé Baasit Kẹ́hìndé", "content": "", "category": "Ewì"}
{"url": "https://atelewo.org/jegudujeraayobami-kayode/", "headline": "Jẹgúdújẹrá àti ewì míràn | Ayọ̀bámi Káyòdé", "content": "Ayọ̀bámi Káyọ̀dé jẹ́ ọmọ bíbí ìlú Ìbàdàn. Ó jẹ́ akẹ́kọ̀ọ́ lítírésọ̀ èdè Gẹ̀ẹ́sì ní ifáfitì dánfodio ní ìlú Sókótó. Ó nífẹ̀ẹ́ sí ẹ̀kọ́ àti lítírésọ̀. Àwòrán ojú ìwé yìí jẹ́ ti Vince L. Falcone.", "category": "Ewì"}
{"url": "https://atelewo.org/ibi-ori-dani-si-laagbe/", "headline": "Ibi Orí Dá’ni Sí Làágbé | Lanase Hussein", "content": "Òpóǹló ni mo wà tí mo ti máa ń gbọ́ nípa ìlú Èkó. Oríṣiríṣi ni atilẹ̀ máa ń gbọ́ ni ìgbà náà. Àwọn kan àtilẹ̀ máa sọ pé; àwọn Èèbó ajẹ́lẹ̀ àti àwọn ‘Misannári’ ni ń gbé ní ìlú náà. Ọmọ ọ̀rẹ́ bàbá mi kan tí ó wá sí abàá wa ni, kò sí ènìyàn dúdú ni ìlú Èkó rárá, àtipé, ‘Párádísè’ ni wọ́n wò fi kọ́ àwọn ilé tí ń bẹ ní ibẹ̀. Ń kò tilẹ̀ ro inú pé n ó dé ibẹ̀ láyé ni ìgbà náà. Àmọ́ kí n sọ tòótọ́, màá máa gbàá ní àdúrà pé kí àwọn òbí mi ò lówó bíi sẹ̀kẹ̀rẹ̀ kí wọ́n lé rán mi lọ sí ìlú Èkó. Ẹni tí kò ì dé ìlú náà kò tíì lajú rárá ní ilẹ̀ẹ Nàìjíríà. Wọ́n ní, kódà àwọn èèbó Potogí àti Aráàbù gaan a máa wá láti wá gbádùn ayé wọn ni ibẹ̀. Gẹ́gẹ́ bí mo ṣe sọ sẹ́yìn, ń kò lérò pé mo le dé Èkó arómisá-lẹ̀gbẹlẹ̀gbẹ rárá. Àmọ́, Elédùà gbọ́ àdúrà mi. Ìyá mi ni wọn gbé isẹ asaralóge fún ní bárékè àwọn ológun ni Ajégúnlẹ̀ l’Ékòó. Bàámi sì jẹ́ ènìyàn tí ó jowú púpọ̀ ṣùgbọ́n wọn ò lè tẹ̀lé Máami lọ. Báami bá fi èmi àti Taiwo ṣe alamín tẹ̀lé Maami lọ sí èkó. Ní alẹ́ ọjọ́ tí ó ku ọ̀la tí a ó lọ, inú mi dùn débi pé nkò leè jẹun. Àlá tí mo lá kò yẹ̀ lọ́rọ̀ọ Èkó rárá. Bí a ṣe jí ní àárọ̀ ọjọ́ kejì ni mo ti ń múra. Èmi tó jẹ́ pé àsínìnrín ni Màámi fí í jí mi fún àsùnbáà, n kò tilẹ̀ jẹ́ kí ẹnì kankan jí mi tí mo fi jí, mo ti kí ìrun, mo ti wẹ̀ fún ra mi, bẹ́ẹ̀ni ìkejì mi náà. Àwa méjèèjì ti wọ ìtẹ́lẹ̀ àpótí wa, dàńṣíkí aláwọ̀ọ ewé tí a lò fún ọdún iléyá tó lọ. Ìyá mi tí gbọ́ oúnjẹ, kíá àwa méjèèjì tí parí abọ́ ògì àti Ọ̀ọ̀lẹ̀ kọ̀ọ̀kan pẹ̀lú. Ìyá mi ò tíì múra, bàbá mi ń ro’jú àti fi gbogbo wa sọ́nà. Gbogbo eléyìí, àmọ́ ni kò mọ ara ẹran lọ́dọ̀ èmi àti Táíwò. Ní ṣe ló dàbí ẹni pé ká ti dé òún. Nígbà tí Màámi ó fi ṣe tán, oòrùn ti ń yọjú lábẹ́ẹ kúrúkúrú sánmọ̀. Kí á má bópòó lọ ilé olórò, a wọ ọkọ̀ Èkó, à ń lọ. Kò pẹ́, èmi àti Táíwò ti ń fi orí lu ara wa, oorun àìsùn gbé wa lọ. Ní ìgbà tí a ó la ojú, a ti wọ Ẹ̀kó. Ah! Èkó mà dára jù o. Mo kọ́kọ́ ṣe bí ojú àlá ni mo wà ni, àfi bí mo ṣe ríi pé èmi nìkan kọ́ ní mò ń ṣe kàyééfì sí ohun tí mo rí, Táíwò náà ríi bẹ́ẹ̀. Ṣé ká má parọ́, ilé àwò-má-leè-lọ wà ní ìlú Èkó o jàre. Mo rí ilé tí ó ga fíofío, tí wọ́n fi gíláàsì dá bátànì àrà sí lára. Àrà n kò rírí, mo rí orí ológbò l’átẹ, mo rí ibi tí ilé lásán tí ń bá sanmọ dọ́gba. A tilẹ̀ kọjá lára ilé kan. Ìyá mi ní ‘Násáná-tiatà’ ni orúkọ rẹ̀. Mo rántí pé ọ̀rẹ́ mi ti wí fún mi tẹ́lẹ̀ pé ilé kan wà ní ìlú yìí tí àwọn iyemoja kọ fún ìgbádùn ará ayé, kí wọ́n ó má baà máa dí àwọn lọ́wọ́ fàájì létí odò. Lóòótọ́ ni wàyìí, torípé ajé olókùn ni wọ́n fi kọ́ ọ. Èkó laà bá máa pè ní ‘àrà kì í tán nínú alárà’, à ṣé títì a máa k’ọlà! Báyìí araà mi ò gbà á mọ́, ó ń ṣe mi bíi kí n bọ sílẹ̀ nínú ọkọ̀, kí n máa sáré kiri Èkó gẹ́gẹ́ bí a se máa ń ṣe ní abàá wa, ní ọ̀nà oko Kedá. Èkó arọ̀dẹ̀dẹ̀-májàá tí Bàbá ọ̀rẹ́ẹ̀ mi wí ṣẹ̀ṣẹ̀ yé mi ni wàyí. À ṣé àwọn afárá tí wọ́n nà sí orí omi ni wọ́n ń pè bẹ́ẹ̀. Ní ṣe l’àyà mí là wàì-wàì bí a ṣe ń kọjá lórí afárá náà, kí ọkọ̀ọ́ má lọ yàbàrà si inú Ọ̀sà. Ní ìgbà tí a rin orí afárá yìí dé ibi kan, a kò rí ǹkankan mọ ju omi tó lọ salalu. Èkó arómisá-lẹ̀gbẹlẹ̀gbẹ ni ọ lóòótọ́. Ni òkè odò lọ́ùn-ún ni a tún rí àwọn ilé orí omi pẹ̀lú. Bóyá, ‘àlùjáńná’ tí Bàbá, Alfa Atòórọ̀mọlá máa ń ṣàlàyé fún wa ni èyí. Ṣé, a kìí rìn títí kí a má dé ibi à ńlọ́. Ni ìgbà tí a dé bárékè àwọn ológun ní Ajégúnlẹ̀ ni mo ṣẹ̀ṣẹ̀ mọ pe ayé ni wọn ń jẹ ní Èkó. Ìyàwó ọ̀kan nínú àwọn Ọ̀gá ológun ní ó bẹ ìyá mi lọ́wẹ̀ tí a fi wá. Ìjọba ológun ló wà lorí oyè ní ọdún yìí. Àṣẹ ológun kìí ṣe é dá ní ìgbà tí a ń sọ yìí, bí olúwa rẹ kò bá fẹ́ fi imú dán irin. Àmọ́, ọ̀rọ̀ àwọn ológun a máa sú ni sá. Ni ẹnu ‘géètì’ ni a ti rí àwọn ọmọ ogun tí wọ́n dúró wámú. Ojú u wọn dà bí ti ẹkùn tí ebi ń pa. Wọ́n dá wa dúró. Wọ́n bẹ́èrè ọ̀rọ̀ lọ́wọ́ ìyá mi, Ìyáàmi sì ń dáhùn. Ìyáàmi fi ìwé pélébé kan hàn-án. Wọ́n sì jẹ́ ká wọlé. Kí á má f’ọ̀tá pè, àwọn Sọ́jà ń jaye púpọ̀. A jẹ búrẹ́dì èèbó kan ní ibẹ̀, ìyun-ùn ni mo fi mọ̀ pé iyàtọ̀ wà láàrin Búrẹ́dì ilẹ̀ yìí ati ‘Pàfun’ tàbí ‘Kúgan’ tí à ń jẹ ní abà wa. Pabambarì ni pé, a ò mọ ọ̀sán sí òru, pẹ̀lú bí iná ṣe ran’ju kalẹ. Yàtò sì iná kuufin àti Jàǹgo tí ará abà a wa máa ń tàn káàkiri. Ní àárọ̀ ọjọ́ kejì ni ìyá mi ti gba yàrá ìyàwó Ọ̀gá’gun lọ. Tẹ̀gàn ni hẹ̀, ìyá mi gb’óge púpọ̀. Wọ́n túnrase fún obìnrin náà, ó sì dá bíi ‘Áńgẹ́lì’. Ní ìgbà tí ọkọ rẹ̀ ẹ́ ríi, ‘tankiu feri mọsi’ ni ó wí fún Ìyáàmi. Èèbó ńlá ní ńjẹ́ bẹ́ẹ̀ lọ́dọ̀ àwọn ọ̀mọ̀wé. Ó fún èmi àti Táíwò lówó, orí i Ńkoku kọ̀ọ̀kan, inú wá dùn gaan ni. Ní alẹ́ ọjọ́ náà ni wọ́n lọ sí òde. Mo lérò pé, Ọ̀ga’gun pátápátá ní ó ń bọ̀ wá tí pọ̀pọ̀-ṣìnsìn fi tó bẹ́ẹ̀ gẹ́. Ṣùgbọ́n àwa kò lọ sá. Inú yàrá àlejò ni a f’ara pamọ́ sí, torí Màmá mí ní àwọn sọ́jà ní ‘púrótókọ́ọ̀lù’ púpọ̀. Ní àárọ̀ ọjọ́ kẹta ni ìyàwó ọ̀gágun pe màámi pé kí ó kó wa wá. Ọkọ̀ tí dúró sí ìta de wá. Àwọn ọmọ ogún ti tò sí ìta. Wọ́n ṣí ilẹkun ọkọ̀ fún wa. Jíìbù, ọkọ̀ dẹ̀ǹdẹ̀ ni ọkọ̀ náà. Ní ṣe ni ọyẹ́ ń ya ni gbogbo inú ọkọ naa. A kò gbọ́ gbogbo ariwo èrò mọ́, a kàn ń rí ìta ni. Kò pẹ́, a dé ibì kan. A bọ́ sílẹ̀ nínú ọkọ̀. Ilé ńlá kan ni tí wọ́n kọ ‘Supa makẹẹti’ sí ni a wọ̀ lọ. Mo rí bèbí tó wọ aṣọ, àwọn nǹkan ọmọdé pọ̀ jantirẹ rẹ. Èmi àti Taiwo tí ń fún ojú wa lóúnjẹ lọ kí ìyàwó ọ̀gágun tó pè wá. Aṣọ tó dáa méjì méjì ni ó rà fún wa. Inú wa dùn dé ìdí. Ìyáàmi dúpẹ́ lọ́wọ́ ọ rẹ̀. Táíwò ní, ‘Ẹ ó bí ìbejì’, èmi náà sì se Àmín si. Ìyàwó ọ̀gágun rẹ́rìn-ín, ṣùgbọ́n ó ṣe àmín. Àwọn náà ra nǹkan ọkọ̀ kún. A dari sí bárékè Bí ilẹ̀ ọjọ́ kejì ti mọ́ ni Ìyáàmi ti jí wá. Ìlọ́ yá, oníbodè Apòmù. Bí Ìyáàmi ṣe ń palẹ̀mọ́ ni mo ti mọ̀ pé Ìbàdàn ti súnmọ láti máa lọ. Èmi àti Táíwò, a kò fẹ́ relé mọ́. Èkó dùn púpò jù. Fàájì ní ìran-ǹ-ran ń bẹ l’Ékòó. Èkó wùmí púpọ̀ láti máa gbé. Mo bi Ìyáàmi pé kí wọ́n ó jẹ́ kí á máa gbé Èkó. Èsì i wọn ni pé, Ìbàdàn ni orí dá wa sí. Ibi orí dá’nisí làágbé. Lanase Hussein jẹ́ ọmọ bibi ilẹ̀ Ìbàdàn, ní agbègbè Aremọ Ọ́ja’agbo. Ó k’ẹ́kọ̀́ èdè gẹ̀ẹ́sì ni ilé ẹ̀kọ́ Fáfitì Ìbàdàn. Ó jẹ́ Òǹkọ̀wé, akéwì àti olùkọ́ni ní gẹ̀ẹ́sì àti lítírésọ̀ èdè gẹ̀ẹ́sì ni ilé ẹ̀kọ́ gírámà. Àwòrán ojú ìwé yìí jẹ́ ti Jonathan Lessor.", "category": "Ìtàn"}
{"url": "https://atelewo.org/ba-o-ku/", "headline": "Bá Ò kú | Rodiyah Ọmọ́tọ́yọ̀sí Mikail", "content": "Ṣóo wo iwájú tóò r’ẹ́nìkan O w’ẹ̀yìn wò, óò r’éèyàn L’ọ́tùn-ún l’ósì, ilẹ̀ tẹ́ lọ bẹẹrẹ Àṣẹ̀yìnwá àṣẹ̀yìnbọ̀, o ní ikú ló kàn Ọjọ́ a bí ọ sáyé, ta lo bá wá? Wá ná, ọ̀rẹ́ẹ wa Bóó kú, tìwọ taani? Tẹ́tí o gbọ́ nàsíà mi ọ̀rẹ́ẹ wa Ọba adániwáyé ò gbàgbé ẹnì kọ́ọ̀kan Àláùràbí ò sì da ẹnìkan nù Báa ti wáyé páà rí, làá rí Ǹjẹ́ ohunkóhun tẹ́da bá wá ń dojú kọ Ìdánwò ni, àdánwò sì ni Mo ṣe bí Elédùà ló dá kálukú Ó mọ wá, ó mọ̀ wá Ó mọ ohun táa tó Bẹ́ẹ̀ ló mọ ohun táà tó Àdánwò tó bá wá wù kó mú bá kálukú Ṣebí ó mọ ohun tóo tó Ó mọ̀ p’óo tóo gbé ni Ṣebí aré lásán ni gbogbo wa ń sá A ti gbọ́wọ́ sókè, tátàdá ti gbẹ, àkọsílẹ ti dúró Bá ò sì kú, ìṣe ò tán Omidan Rodiyah Ọmọ́tọ́yọ̀sí Mikail jẹ́ akẹ́kọ̀ọ́ onípele kẹta ní Fásitì Usmanu Danfodiyo University, Sokoto. Àwòrán ojú ìwé yìí jẹ́ ti Ibi Orí Dá’ni Sí Làágbé | Lanase Hussein Jẹgúdújẹrá àti ewì míràn | Ayọ̀bámi Káyòdé", "category": "Ewì"}
{"url": "https://atelewo.org/koko-omi-odemakin-taiwo-hassan/", "headline": "Kókó Omi |Ọdẹ́mákin Táíwò Hassan", "content": "Ọdẹ́mákin Táíwò Hassan jẹ́ akẹ́kọ̀ọ́ ní ilé ẹ̀kọ́ gíga fáfitì Ọbáfẹ́mi Awólówọ̀ tí ó ń bẹ nílùú Ilé Ifẹ̀. Ìlú Abẹ́òkúta ni wọ́n ti bíi ibẹ̀ ni ó sì dàgbà sí. Ó máa ń kọ àpilẹ̀kọ àti ìtàn ní èdè Yorùbá àti gẹ̀ẹ́sì. Ó féràn láti máa gbọ́ àti kọ orin ó sì nífẹ̀ẹ́ sì eré orí ìtàgé. Àwòrán ojú ìwé yìí jẹ́ ti NC Museum of Art.", "category": "Ewì"}
{"url": "https://atelewo.org/akoko-pelu-baba-lawuyi/", "headline": "Àkókò Pẹ̀lú Baba Láwuyì Ògúnníran — Ní Kíkún", "content": "ÀTẸ́LẸWỌ́ did this project to celebrate Bàbá Láwuyì Ògúnníran, the famous author of Eégún Aláré and many other Yorùbá literature books. We also did this project to document some aspect of Bàbá’s life through an interview with and one of his children, Túndé Ògúnníran. This project was shot on the 5th day of September, 2020, the day ÀTẸ́LẸWỌ́ gave an award to Bàbá in appreciation of his invaluable contrbution to the Yorùbá race through his literature works. However, it is saddening, that Bàbá departed on the 21st day of September, 2020 before this work was released. May his soul rest in peace. Àmín. For support and partnership on similar projects like this, please visit www.atelewo.org or call 08169864345 or 07061282516", "category": "Àṣàyàn Olóòtú"}
{"url": "https://atelewo.org/agba-ati-ewi-miran-gabriel-bamgbose/", "headline": "Àgbà àti ewì míràn| Gabriel Bámgbóṣé", "content": "Gabriel Bámgbóṣé jẹ́ akẹ́kọ̀ọ́ ìmọ̀ ìjìnlẹ̀ nínú Litiréṣọ̀ Aṣàfiwé ní Yunifásítìi Rutgers ní New Jersey. Ó jẹ́ òǹkọ̀wé alátinúdá ati lámèyìítọ́ pẹ̀lú. Òun ni olóòtú àgbàa jọ́nà, Ijagun Poetry Journal. Àwọn ewìi rẹ̀ ti jáde nínú Àtẹ́lẹwọ́ Pélébé, Footmarks: Poems on One Hundred Years of Nigeria’s Nationhood, Ake Review, The Criterion, Lantern Magazine, BareBack Magazine, Journal of Social and Cultural Analysis, The New Black Magazine, Tuck Magazine, àti bẹ́ẹ̀ bẹ́ẹ̀ lọ. Àkójọpọ̀ọ ewìi rẹ̀, Something Happened After the Rain, jáde ní ọdún-un 2014. A rí àwòrán ojú ewé yìí ni Mezony.", "category": "Àṣàyàn Olóòtú"}
{"url": "https://atelewo.org/bi-a-ba-soko-loja-malik-adeniyi/", "headline": "Bí a bá sọ̀kò lọ́jà … | Malik Adéníyì", "content": "Orin: Ẹnikẹ́ni tí ìwọ bá nípa láti se ìrànlọ́wọ́ fún Òun náà lẹni kejì rẹ, tọ́jú rẹ. Malik Adéníyì kọ ewì yìí ránṣé láti ìlú Ìbàdàn.", "category": "Ewì"}
{"url": "https://atelewo.org/ibinu-waliyullah-tunde-abimbola/", "headline": "Ìbínú |Waliyullah Túndé Abímbọ́la", "content": "Waliyullah Túndé Abímbọ́lá jẹ́ akẹ́kọ̀ọ́ èdè Gẹ̀ẹ́sì ní Ilé-ẹ̀kọ́ gíga Ọbáfẹ́mi Awólọ́wọ̀, Ilé-Ifẹ̀. Ó fẹ́ràn gbogbo nǹkan tó bá jọ mọ́ kíkọ àti kíkà ní èdè Yorùbá. Àti èdè Gẹ̀ẹ́sì náà. Ọmọ Ìloòbú ní Ìpínlẹ̀ Ọ̀ṣun ni. Ẹ lè wá a sí Ilé-Ifẹ̀, Òṣogbo tàbí Ìloòbú.", "category": "Àpilẹ̀kọ"}
{"url": "https://atelewo.org/ara-ilu-oyinbo-sheriffdeen-adeola-ogundipe/", "headline": "Ará Ìlú Òyìnbó | Sheriffdeen Adéọlá Ògúndípẹ̀", "content": "Sheriffdeen Adéọlá Ògúndípẹ̀ jẹ́ ọmọ bíbí ìlú Abẹ́òkúta ni ìpínlẹ̀ Ògùn. Ó jáde nílé ẹ̀kọ́ alákọ̀ọ́bẹ̀rẹ̀ Baptist Primary School, Bódè Ìjàyè,Abẹ́òkúta.Lẹ́yìn náà ni ó tún tẹ̀síwájú ní ilé ẹ̀kọ́ Líṣàbí Grammar School,Ìdí Aba. Ó kẹ́kọ̀ọ́ nípa Èdè Yorùbá àti Haúsá ní ilé ẹ̀kọ́ Olùkọ́ni Àgbà Federal College of Education,Òṣíẹ̀lẹ̀,Abẹ́òkúta. Ó tún kẹ́kọ̀ọ́ gboyè nínú èdè Yorùbá àti Ẹdukéṣàn ní Yunifásítì Táí Ṣólàárín,Ìjagun,Ìjẹ̀bú Òde .Olùkọ́ èdè Yorùbá ni ilé ẹ̀kọ́ girama ni. Ó fẹ́ràn láti máa kọ ewì àti ìtan àròkọ nípa ìṣẹ̀lẹ̀ àwùjọ. Ìfẹ́ rẹ̀ sí àṣà àti ìṣe Yorùbá kí ó má lè dìmẹ́ẹ́rí kò láfiwé.", "category": "Àṣàyàn Olóòtú"}
{"url": "https://atelewo.org/lawuyi-ogunniran-ajanaku-sun-bi-oke/", "headline": "Láwuyì Ògúnníran: Àjànàkú sùn bí òkè!", "content": "Eerin wó, Àjànàkú sùn bí òkè! O ṣe ni láàánú gidigidi láti gbọ́ pé Bàbá Láwuyì Ògúnníran, ọ̀kan gbòógí nínú àwọn òǹkọ̀we Yorùbá pa ‘po da ni ọjọ́ kọkànlélógún, oṣù kẹ́sàn-án, ọdun yìí. Ẹ̀gàn ni hẹ̀ẹ̀, Bàbá Láwuyì Ògúnníran jẹ́ ògbóǹtarìgì àgbà òǹkọ̀wé tí wọn ti ṣe àwọn iṣẹ́ ribiribi fún ìtànkálẹ̀ ìṣe àti àṣà wa. Bàbá Láwuyì Ògúnníran kọ púpọ̀ nínú ìwé lítíresọ̀ Yorùbá, eléyìí tó mú wọn dá yàtọ̀ sí ọ̀pọ̀lọpọ̀ àwọn òǹkọ̀wé ẹgbẹ́ rẹ̀.Yàtọ̀ sí gbajúgbajà Eégún Aláré, ọkan lára àwọn ìwé ti Baba Lawúyì kọ, wọn tún kọ àwọn ìwé bíi: Ọlọ́run ò màwàdà, 1991, Ìbàdàn Mẹ̀siọ̀gọ̀, 2000, Igi wọ́rọ́kọ́, 1998, Ààrẹ Àgò Aríkúyẹrí, 1977, Eégún Aláré, Ọmọ Alátẹ ìlèkè, Abínú ẹni, 1997, Ẹrù ìfẹ́, Ọ̀nà kan ò wọjà, 1991, Níbo láye doríkọ, 1980, Ogún ọ̀kẹ́ mẹ́fà, Àtàrí Àjànàkú, 1987, Aaro mẹ́ta àtọ̀runwá, 1993, Bó o láyà o sẹ̀kà, Adédẹ̀wá àti bẹ́ẹ̀ bẹ́ẹ̀ lọ. Àwọn ìwé yìí kamọmọ bẹ́ẹ́ni wọ́n kọ́ ni l’ọ́gbọ́n nípa oríṣiríṣi ìgbé ayé ọmọ’nìyàn. Gẹgẹ bi àwọn tán jọ jẹ́ sàwáwù, Bàbá Láwuyi fi òye oun ìmọ̀ wọn nípa àṣà Yorùbá han ninu ọ̀pọ̀lọpọ̀ iṣẹ́ wọn. Ọ̀pọ̀lọpọ̀ àwọn tó ti ka ìwé wọn, Eégún Aláré ló le jẹ́rìí si iṣẹ ọpọlọ tó wà níbẹ̀. Yàtọ̀ sí jíjẹ́ òǹkọ̀wé, Bàbá Láwuyì Ògúnníran tún jẹ́ ẹni tó ṣe iṣẹ́ ribiribi fún Ìjọba Gúsù-ìwọ̀-oòrùn Nàìjíríyà gẹ́gẹ́ bi olùpìtàn, òlùṣèwádìí àti oníròyìn. Ni ìbẹ̀rẹ̀ oṣù yìí (ọjọ́ karùn-ún, oṣù kẹ́sàn-án, ọdun yìí), ÀTẸ́LẸWỌ́, ẹgbẹ́ ti a gbé kalẹ̀ fún ìdàgbàsókè àtí ìgbélárugẹ èdè àti àṣà Yorùbá, ṣe àbẹ̀wò sí Bàbá Láwuyì Ògúnníran ní ilé wọn ní Baṣọ̀run ní ìlú Ìbàdàn. Eléyìí jẹ́ ọ̀kan lára iṣẹ́ tí à ń ṣe lọ́wọ́ láti fi ṣe àmì ẹ̀yẹ àti láti fi gb’óríyìn fún àwọn àgbà òǹkọ̀wé lítírésọ̀ Yorùbá tí wọ́n wà láàyè. Nínú èyí ni a ti ṣe fíímù ráńpẹ́ lórí ìgbésí ayé wọn ti à sì tún fún wọn ni àmì ẹ̀yẹ “fun ìgbélárugẹ èdè àti àṣà Yorùbá nípa ìwé kíkọ”. Ni púpọ̀ nínú ìgbésí ayé Bàbá, wọn ṣe iṣẹ́ takun takun fún kí àṣà má parun nípa àwọn ìwé lítírésọ̀ ti wọn kọ. Bàbá Láwuyì Ògúnníran—gẹ́gẹ́ bí àwọn òlùjagun àṣà bí Ọ̀jọ̀gbọ́n Akínwùnmí Ìshọ̀lá, Baba Adébáyò Fálétí, Baba Ọládẹ̀jọ Òkédìjí àti bẹ́ẹ̀ bẹ́ẹ̀ lọ—yóò lọ nínú ìwé ìtàn gẹ́gẹ́ bí ọmọ Yorùbá àtàtà to ní’fẹ́ ìran rẹ dé góngó. Èróngbà wa ni pé, irú ẹni báyìí a jẹ ẹni ti yóò ti gba ọ̀pọ̀lọpọ̀ àmì ẹ̀yẹ àti kóríyá, ṣùgbọ́n o ṣe ni láànú pé kò rí bẹ́ẹ̀. Nígbà ti a lọ ṣe ìfọ̀rọ̀wanilẹnú wò pẹ̀lú Bàbá àti ọmọ wọn, Túndé Ògúnníran, ọmọ wọn sọ fún wa pé pẹ̀lú gbogbo iṣẹ́ ribiribi tí Baba ṣe, kò sí ẹni to fún Baba ni àmì ẹ̀yẹ kankan àti pé àmì ẹ̀yẹ tí a ṣe fún Baba ni yóò jẹ́ àkọ́kọ́ irú ẹ. À ń fi àsìkò yìí ké sí ìjọba ìpínlẹ̀ Ọ̀yọ́ lábẹ́ Ọlọ́lájùlọ Onimọ̀-Ẹ̀rọ Sèyí Mákindé láti ṣe gbogbo ohun tí ó bá tọ láti ri pe orúkọ Bàbá Láwuyì Ògúnníran kò parun ni’lẹ̀ káàárọ̀-Oòjíire. Kò sí ǹkan tí ìjọba bá ṣe fún Bàbá Láwuyì Ògúnníran tó pọ̀ jù. Èyí tún rán wa létí pé kí a ma gb’oṣùbà oun oríyìn fún àwọn ònkọ̀we èdè Yorùba. Kí Ọlọ́run dẹlẹ̀ fún Bàbá. Àmín Àṣẹ Èdùmàrè.", "category": "Àṣàyàn Olóòtú"}
{"url": "https://atelewo.org/eyinlaaro-oladejo-hammed/", "headline": "Ẹ̀yìnlàárò | Ọládẹ̀jọ Hammed Ọ́", "content": "Àgbẹ̀ paraku ni Àkànó. Ìṣẹ́ àgbẹ̀ yí náà ni ó ń ṣe tí ó fi fẹ́ ìyàwó mérin tí ó wà ní ilé rẹ̀. Ohun àdììtú inú ọ̀rọ̀ Àkànó niwípé, gbogbo ìyàwó ‘lé rẹ̀ ni ò lóyún àárọ̀ dalẹ́ rí. Nígbà tí ó pẹ́ tí ó ti ń sáré sókè-sódò, tí èyíkéyìí nínú wọn kò bímọ ni ó bá pinu láti fi ọba lée, lóbá fẹ́ ìyá Folúṣọ́ . Ìbídùn kò mú oṣù àkọ́kọ́ jẹ. Eré ni, àwàdà ni,oṣù mẹ́sàán kò. Ọjọ́ tí Ìbídùn bí ọmọ rẹ̀ gan ni ọmọ padà. Báyìí ni Ìbídùn ṣe títí tí ọmọ Kẹjọ fi ṣe bẹ́ẹ̀. Ìkúnlẹ̀ mẹ́sàán ni ìyá Folúṣọ́ kún kí Folúṣọ́ tó dúró. Àbíkú sológùn dèké ni ó jẹ́, nítorí náà ni wọ́n bá kúkú fàá f’ólúwa. Ní ọjọ́ tí wọ́n sọ Fólúsọ́ lórúkọ, ayé gbọ́, ọ̀run mọ̀. Folúṣọ́ kúrò ní túnfúlù, ópa orúkọ dà, wọ́n ṣé é lámì. Báyìni Àkànó di baba ọmọ ní ọjọ́ ogbó. Ọmọ ọdún mẹ́rin ni Folúṣọ́ wà tí ikú wọlé wá mú bàbá rẹ̀ lọ. Lẹ́yìn ikú ọkọ Ìbídùn, ọ̀rọ̀ bá di ọ̀rọ̀. Àwọn orogún bẹ̀rẹ̀ iná ọ̀tẹ̀ tí wọn ò dá lójú ayé ọkọ wọn. Iná ọ̀tẹ̀ yí ràn tóbẹ̀ tí Ìbídùn fi kójáde kúrò nílé fún wọn. Ó ní òun ò lè jẹ́ kí wọ́n gba ọmọ pa lọ́wọ́ òhun. “Mélòó n mobí.” Folúṣọ́ àti ìyá rẹ̀ kó lọ ilé bàbá ìyá’rẹ̀, nílé mosú. Ìrora ilé-mosú gan wá tún fẹ́rẹ̀ẹ́ ju tilé ọkọ gan lọ, nítorí bí’gbà tí ìyà ńlá bá gbé ní sánlẹ̀, tí kékeré ń gorí ẹ̀ ni. Oríṣiríṣi ọ̀rọ kòbákùngbé ni etí Ìbídùn gbọ́. Ṣé ti yẹ̀yẹ́ wípé ó torí owó kòkò fẹ́ arúgbó tó ń kó ẹrú kòtò ni kásọ, àbí ti oro ìfòyà wípé ọlọ́mọ kan ò kúrò lágàn tí wọ́n ń dá bà á? Nígbà tí àbùkù, ìwọ̀sí, àti ẹ̀gàn yí ò ṣe kó mọ́, Ìbídùn pinu láti kó jáde. Ní ọ̀sẹ̀ tí wọ́n kó dé ilé tíwọ́n gbà gan ni àìsàn nawọ́ gán ìyá ọmọ ọdún mẹ́fà. Lórí àìsàn yìí ni gbogbo dúkìá wọn run lé. Wọ́n tà, tà, ta aṣọ ara wọn. Àìsàn yìí sọ wọ́n sí hòhò kolobo ni. Lẹ́yìn tí ìyà Fólúsọ́ ti ń yílọ, yíbọ̀ nínú ìgbèkùn àìsàn yìí ni ó bá sùn lọ́sàn án ọjọ́ kan, lóbá rí ọkọ rẹ̀ tó gbé ọṣẹ pẹ̀lú omi lọ́wọ́. Ni ọkọ rẹ bá pèé pé kó bẹ̀rẹ̀ kí òhun bá wẹ orí rẹ̀. Ìyàwó yìí kò kọ̀; o gbà. Ọkọ rẹ̀ sì wẹ orí rẹ̀. Yíyajú tí ó yajú pẹ̀lú orí tútù fún omi ni ara bá yá. Báyìí ni àìsàn náà dágbére fún àgò ara rẹ̀. Pírí ni olongo ìyá Folúṣọ́ bá tún jí. Ní ósàn ọjọ́ kan, lẹ́yìn tí àláfìa ti tóo lára ló bá bọ́sí odò, ó tọ́mi’ké, ó bomi sára. Ó wẹ̀ tán, ó kun osùn tán, lóbá ń wo ojú nínú dígí; ó ríi wípé ojú òun ti hun jọ. Ni ó bá rántí orúkọ ajá bàbà rẹ̀, ẹ̀yìnlàárò. Ìbídùn bá kánúkò, ó ní ìwọ̀nba èyí tókù fún òun lókè èpè, ọmọ òun lókù tí òun máa gbájúmọ́. Ìbídùn wo àpo rẹ̀, ó ní bí òun ò ti ẹ̀ lówó lọ́wọ́, ọmọ òun gbọ́dọ̀ nísẹ́ lọ́wọ́. Nígbà tí ó pẹ́, ni ìyá bá pe ọmọ rẹ, ó ní : “Folúṣọ́ Àjàyí, mògùnrè. Mo fẹ́ kí o mọ̀ wípé ẹnìkan tí ó jù ẹ́ lọ ní ẹni tódáyé, ọ̀run, àti gbogbo ohun tí ó bẹ nínú wọn. Ọmọ mi, Ọlọ́run nìkan ni ó jù ẹ́ lo. Báyìí, mofẹ́ kí o lọ ronú irú ìṣẹ́ tí o bá fẹ́ kọ́.” Ìbídùn ni,”ó wù mí kí o kàwé, ṣùgbọ́n Ọlọrun sá má kọ ìlérí. Sá lọ ronú sí ohùn tí mo bá ẹ sọ. Àjàyí pe ìyá rẹ̀ ni àárọ̀ ọjọ́ Sátidé. Ó ní, “ní òru mójú ẹnì ni àró àti ọ̀dọ̀fin inú mi ríra. Wọ́n ní kí nsọ fún yín pé àwọn yọ̀nda iṣẹ́ báyà. Mo fẹ́ ma ra kòkó, èkùrọ́, àti kaṣú.” Ó ni,”ìyámi, àbí kòda ni?” Ìdùnnú ni ìyá rẹ̀ fi fẹ̀sì. Ó ní, “ohùn ènìyàn ni ohùn Ọlọ́run. Tí n ò bá ní parọ́ fún ọ, ẹ̀sì rẹ yí ṣe déédéé èrò mi. Ọlọ́run yí ó ṣẹ́ ni ìrọ̀rùn. Yí o sì fi àlúbàríkà si. Ṣùgbọ́n ó, Folúṣọ́ ọkọ̀ mí, nítorí ọjọ́ orí ẹ, ó ní láti f’ara balẹ̀ dáada. Báyìí ni Folúṣọ́ bẹ̀rẹ̀ isẹ́ kíkọ́ ọlọ́dún mẹ́fa. Ní àlàfo ọdún mẹ́rin àkọ́kọ́ Folúsọ́ lẹ́nu iṣẹ́, wàhálà tààràtà ni fún Folúsọ́ àti ìyá rẹ̀ nítorípé iṣẹ́-ilé tí fẹ́ di ti ìyá rẹ̀ nìkan. Wàhálà yí pọ̀, kìí se tàwàdà. Nígbà tí Folúṣọ́ fi máa lo ọdún márùn-ún lẹ́nu iṣẹ́, ọkùnrin tí ń dé. Òun náà tí ń dá lọ sí ìgbèríko láti ra ọjà. Káwí, káfọ̀, ọdún mẹ́fà tipé. Ní alẹ́ ọjọ́ kan ni Folúsọ́ dédé pe ìyá rẹ̀. Ó ní, “ìyá mi, ọdún mẹ́fà má ti pé e, ó mà ti kọjá oṣù kan báyìí.” Ìyá rẹ̀ míkanlẹ̀, ó ní, “mo mọ̀. Kódà ọjọ́ kò tíì pé tí mo ti ń múra. Ṣùgbọ́n, ó kàn wá jẹ́ wípé…” Folúsọ́ ni, “ìyá mi! Ẹ má sèyọ́nu. Ní kété tí mo ti ńdá lọ ìgbèríko ni mo ti ń tiraka láti má mú owó pamọ́. Ìyá mí! Mo láyọ̀ láti so funyín pé mo ti san owó iṣẹ́ àti ti ọ̀gá pẹ̀lú.” Ìyá Folúṣọ́ yanu, kò lè pádé. Gbàá ló bú sẹ́kún. Nígbàtí Folúsọ́ rí pé ikun ti dàpọ̀ mọ́ omijé lẹ́rẹ̀kẹ́ ìyá rẹ̀, ó ní, “ìyá mi! Ẹ jẹ́ á dúpẹ́ lọ́wọ́ Ọba tólayé. Ọba tóni kí ọgbọ́n tí ẹ dá ó má já sọ́pọ́n. Ẹ̀bẹ̀ ni ká má bẹ̀ẹ́ kí Ọlọ́run májẹ̀ kí ọgbọ́n ọ̀hún jáságọ̀.” Ìyá rẹ̀ ṣe àmín! Ìyá Folúṣọ́ gbéra, ó gba agbolé ọkọ ẹ̀ lọ láti ṣe àlàyé bí iṣu ṣe kú, bọ́bẹ ṣe bẹ́ fún wọn. Nígbàtí ìyá Folúṣọ́ ó fi tú ọ̀rọ palẹ̀ tán ni baálé fi gba ọ̀rọ̀ lẹ́nu ẹ. Ó ní, kò sí àwíjàre kan, lórúkọ gbogbo ẹbí, àwọn tọrọ ìdáríjì lọ́wọ́ ìyá Fólúsọ́ àti Ẹlẹ́dàá òun àti ọmọ rẹ̀. Baálé ní, bí àwọn ò ti ẹ̀ lowo tí àwọn lè fi ran òun àti ọmọ rẹ̀ lọ́wọ́, ó yẹ kí àwọn lè ná ìrìn ẹṣẹ̀. Baálé ni, “ah! Àsé lóòótọ́ ni pé ẹ̀yìnlàárọ́.” Lẹ́yìn ọ̀pọ̀lọpọ̀ ẹ̀bẹ̀, Ìyá Folúṣọ́ tọrọ ìyọ̀nda lọ́wọ́ olórí ẹbí pé kí wọ́n mú ọjọ́ ìgba òmìnira ọmọ wọn. Lẹ́yìn ọjọ́ díẹ̀, àwọn ẹbí ọkọ ránsẹ́ pé ìyá Folúṣọ́. Wọ́n sì pinnu ọjọ́ òmìnira náà. Lẹ́yìn oṣù mẹ́fà tí Folúṣọ́ ti di ọ̀gá ara rẹ̀ ni orúkọ ti bẹ̀rẹ̀ sí ní ròó. Nígbà tí ọdún méjì máa fi pé, Fólúsọ́ tí di ẹni igba ojú mọ̀. Ó ti di gbajúmọ̀. Ó ti di gbajú-gbajà. Ó ti ra ọkọ̀ ayọ́kẹ́lẹ́ tọ̀rá-tọ̀rá kan fún ìyá rẹ̀, òun náà sì ń lo kòrólà kékeré kan. Báyìí ni ìyá Folúṣọ́ ṣe bẹ̀rẹ̀ sí gbénú ọlá sọlá títí tí ọlọ́jọ́ fi dé. Lọ́jọ́ òkú ìyá Folúṣọ́, wọ́n gbọ́ lọ́run. Ọjọ́ méje ni wọ́n fi ṣe òkú ìyá Folúṣọ́. Òkú ìyá Folúṣọ́ gan ni òkú ọlọ́mọ, àṣeèsetán. Ọládẹ̀jọ Hammed Ọ́. jẹ́ ọmọ bíbí Ifọ́n Ọ̀sun, ní Ìpínlẹ̀ Ọ̀sun. Ó jẹ́ akẹ́kọ̀ọ́ ní Fáṣitì Ọbáfẹ́mi Awólọ́wọ̀, Ilé-Ifẹ̀. Àṣẹ lóri àwòrán ojú ìwé yìí jẹ́ ti Pinterest", "category": "Àpilẹ̀kọ"}
{"url": "https://atelewo.org/eni-aponle-labo-sheriffdeen-adeola/", "headline": "Ẹni Àpọ́nlé L’abo|Sheriffdeen Adéọlá Ògúndípẹ̀", "content": "Sheriffdeen Adéọlá Ògúndípẹ̀ jẹ́ ọmọ bíbí ìlú Abẹ́òkúta ni ìpínlẹ̀ Ògùn. Ó jáde nílé ẹ̀kọ́ alákọ̀ọ́bẹ̀rẹ̀ Baptist Primary School, Bódè Ìjàyè,Abẹ́òkúta.Lẹ́yìn náà ni ó tún tẹ̀síwájú ní ilé ẹ̀kọ́ Líṣàbí Grammar School, Ìdí Aba. Ó kẹ́kọ̀ọ́ nípa Èdè Yorùbá àti Haúsá ní ilé ẹ̀kọ́ Olùkọ́ni Àgbà Federal College of Education,Òṣíẹ̀lẹ̀,Abẹ́òkúta. Ó tún kẹ́kọ̀ọ́ gboyè nínú èdè Yorùbá àti Ẹdukéṣàn ní Yunifásítì Táí Ṣólàárín,Ìjagun,Ìjẹ̀bú Òde .Olùkọ́ èdè Yorùbá ni ilé ẹ̀kọ́ girama ni. Ó fẹ́ràn láti máa kọ ewì àti ìtan àròkọ nípa ìṣẹ̀lẹ̀ àwùjọ. Ìfẹ́ rẹ̀ sí àṣà àti ìṣe Yorùbá kí ó má lè dìmẹ́ẹ́rí kò láfiwé Àṣẹ lóri àwòrán ojú ìwé yìí jẹ́ ti MsAfropolitan", "category": "Ewì"}
{"url": "https://atelewo.org/abiku-sumonu-ajibola-adejumo/", "headline": "Àbíkú | Sùmọ́nù  Ajíbọ́lá Adéjùmọ̀", "content": "Sùmọ́nù Ajíbọ́lá Adéjùmọ̀ jẹ́ ọmọ bíbí ìlú Ìbàdàn. Ó kẹ́kọ̀ọ́ gboyè ni ilé ẹ̀kọ́ fásitì ti ìlú Ìbàdàn, níbi tí ó ti kọ́ ìmọ̀ èdè Gẹ̀ẹ́sì. Ọ̀gbẹ́ni Adéjùmọ̀ jẹ́ onkọ̀wé eré orí ìtàgé, ewì àti ìtàn kéékèèké. Ó fẹ́ràn láti máa gbé àṣà àti ìṣe Yorùbá lárugẹ.", "category": "Aáyan ògbufọ̀"}
{"url": "https://atelewo.org/kokoro-ile-sheriffdeen-adeola-ogundipe/", "headline": "Kọ́kọ́rọ́ Ilé |Sheriffdeen Adéọlá Ògúndípẹ̀", "content": "Ọjọ́ tí mo ti ń fi àwo òyìnbó jẹun kò fọ́ mọ́ mi lọ́wọ́ rí. Ohun tí ènìyàn kúkú ń ṣe nìyí náà ní ń ṣe tẹ́. Èmi nìkan ni mo sì dàgbà nínú ilé e wa. Tí ìyá mi bá ti lọ sí ọjà, èmi ni mo máa ń bójú tó àwọn àbúrò mi mẹ́ta yòókù. Ìyá mi yóò ti jí láti nǹkan bí i aago mẹ́rin ìdajì kí wọn lé bá wa se oúnjẹ tí a ó gbé lọ sílé ẹ̀kọ́, kí a bá máa pẹ́ lẹ́yìn. Ilé ẹ̀kọ́ girama ọlọ́dún kẹta àkọ́kọ́ ni mo wá nígbà náà. Gbọmọgbọmọ là á rọ́fá adití, ṣé ń kìí ṣe adití nìkan. Tí ìyà mi bá ti ń lọ sọ́jà ni ó máa ń kọrin rẹ̀ sí mi létí pé n kò gbọ́dọ̀ gbàgbé kọ́kọ́rọ́ sí àpò lọ sí ilé ẹ̀kọ́. Sábàbí méjì sì kọ́, kọ́kọ́rọ́ tí bàbá mi lò ṣẹ́nu ilẹ̀kùn ilé wa kì í ṣe èyí tí ó gbajúmọ̀ bí ìṣáná ẹlẹ́ta. Àwọn tó bá gbáfẹ́ ló máa ń lo irú kọ́kọ́rọ́ náà. Tẹnu kọ, lásìkò tí bàbá mi kọ́ ilé wa, àwọn ohun ìgbàlódé ni wọ́n lò. Nítorí náà, a kò lè kù gìrì lọ rà á tí ó bá sọnù. Ní àárọ̀ ọjọ́ kan, ibi tí mo ti ń sáré kí n tètè máa lọ sílé ẹ̀kọ́, ṣé ìgbàgbé kò lóògùn, mo gbàgbé kọ́kọ́rọ́ ìyára wa sápò ń kò sì mọ̀. Gẹ́gẹ́ bí ìṣe è mí, mo fẹ́ràn láti máa gbá bọ́ọ̀lù. Mo lọ sórí pápá. Ibi tí mo ti ń gbá bọ́ọ̀lù ni kọ́kọ́rọ́ tí sọnù. Ìgbà tí mo délé n kò fura. Bí màmá mi ṣe bèèrè nígbà tí a dé ilé lálẹ́, òòyẹ̀ ni mo mú irọ́ tí mo pa. Kíá ni mo sọ pé ibi tí a ń fi sí náà ni mo fi sí ní àárọ̀ kí a tó lọ sílé ẹ̀kọ́. Ìyá mi bèèrè pé, “Ta ni ó wá mú un? Jẹ̀bẹ̀tẹ̀ gbọ́mọ lé mi lọ́wọ́ lẹ́sẹ̀kẹsẹ̀. Ọ̀rọ̀ di wò-mí-ń-wò-ọ́. Ẹsẹ̀ mi ti ń gbọ̀n bí ẹni tí òtútù ń mú. Bùrọ̀dá Ìdòwú kan tí ó jẹ́ ayálégbé wa ni ó sọ fún ìyá mi pé kí ó jẹ́ kí òun lọ tẹ̀ mí nínú. Ṣé èmi pẹ̀lú bùrọ̀dá Ìdòwú dìjọ mọwọ́ ara wa tẹ́lẹ̀. Òkú mi kò fara pamọ́ fún ẹni tí yóò wẹ̀ ẹ́ rárá. Mo jẹ́wọ́ pé lóòótọ́ ni mo gbàgbé sápò mo sì ti délé ẹ̀kọ́ tán kí n tó rí i bóyá ìgbà tí mo ń gbá bọ́ọ̀lù ni ó ti jábọ́. Wọn pàrọwà fún ìyá mi pé à ó dìjọ lọ wá a ní orí pápá lọ́la. Kọ́kọ́rọ́ tí ó wà lọ́wọ́ bàbá mi ni a fi ṣí ilẹ̀kùn lọ́jọ́ yìí. Nígbà tí ilẹ̀ mọ́, gẹ́gẹ́ bí bùrọ̀dá Ìdòwú tí ṣe àdéhùn, wọn tẹ̀lé mi láti lọ wá kọ́kọ́rọ́ náà. A kò tilẹ̀ ṣe wàhálà jìnnà kí Ọlọ́run tó fún wa rí. Bí ènìyàn bá gun ẹṣin nínú mi kò lè kọsẹ̀. Mo lérò pé ọ̀rọ̀ tí bùṣe, à ṣé wí pé ẹgba irọ́ tí mo pa ṣì ń dúró dè mí. Ìyá mi sọ fún mi pé purọ́ n níyì, ẹ̀tẹ́ lọ́ ń mú wá. Wọ́n ní ọmọlúwàbí kì í parọ́, bí ọ̀rọ̀ bá ṣe rí ló yẹ kí n máa sọ. Sheriffdeen Adéọlá Ògúndípẹ̀ jẹ́ ọmọ bíbí ìlú Abẹ́òkúta ni ìpínlẹ̀ Ògùn. Ó jáde nílé ẹ̀kọ́ alákọ̀ọ́bẹ̀rẹ̀ Baptist Primary School, Bódè Ìjàyè, Abẹ́òkúta. Lẹ́yìn náà ni ó tún tẹ̀síwájú ní ilé ẹ̀kọ́ Líṣàbí Grammar School,Ìdí Aba. Ó kẹ́kọ̀ọ́ nípa Èdè Yorùbá àti Haúsá ní ilé ẹ̀kọ́ Olùkọ́ni Àgbà Federal College of Education,Òṣíẹ̀lẹ̀, Abẹ́òkúta. Ó tún kẹ́kọ̀ọ́ gboyè nínú èdè Yorùbá àti Ẹdukéṣàn ní Yunifásítì Táí Ṣólàárín, Ìjagun, Ìjẹ̀bú Òde. Olùkọ́ èdè Yorùbá ni ilé ẹ̀kọ́ girama ni. Ó fẹ́ràn láti máa kọ ewì àti ìtan àròkọ nípa ìṣẹ̀lẹ̀ àwùjọ. Ìfẹ́ rẹ̀ sí àṣà àti ìṣe Yorùbá kí ó má lè dìmẹ́ẹ́rí kò láfiwé.", "category": "Àpilẹ̀kọ"}
{"url": "https://atelewo.org/ko-jora-won-sherifdeen-adeola-ogundipe/", "headline": "Kò Jọra Wọn  |Sheriffdeen Adéọlá Ògúndípẹ̀", "content": "Sheriffdeen Adéọlá Ògúndípẹ̀ jẹ́ ọmọ bíbí ìlú Abẹ́òkúta ni ìpínlẹ̀ Ògùn. Ó jáde nílé ẹ̀kọ́ alákọ̀ọ́bẹ̀rẹ̀ Ònítẹ̀bọmi(Baptist) Bódè Ìjàyè,Abẹ́òkúta. Lẹ́yìn náà ni ó tún tẹ̀síwájú ní ilé ẹ̀kọ́ Líṣàbí Grammar School. Ó kẹ́kọ̀ọ́ gboyè ní ilé ẹ̀kọ́ Olùkọ́ni Àgbà Òṣíẹ̀lẹ̀,Abẹ́òkúta àti Yunifásítì Táí Ṣólàárín, Ìjagun, Ìjẹ̀bú Òde.Olùkọ́ èdè Yorùbá ni ní ilé ẹ̀kọ́ girama. Ó fẹ́ràn láti máa kọ ewì àti ìtan àròkọ nípa ìṣẹ̀lẹ̀ àwùjọ. Ìfẹ́ rẹ̀ sí àṣà àti ìṣe Yorùbá kí ó má lè dìmẹ́ẹ́rí kò láfiwé. Àṣẹ lórí àwòrán ojú ìwé yìí jẹ́ ti Òǹkọ̀wé.", "category": "Àṣàyàn Olóòtú"}
{"url": "https://atelewo.org/kolorosi-khadijah-olajumoke-kolapo/", "headline": "Kọ̀lọ̀rọ̀sí | Khadijah Ọlájùmọ̀kẹ́ Kọ́lápọ̀", "content": "Inú títa ló jí mi. Mo tilẹ̀ kọ́kọ́ rò pé àlá tí mo lá ni ó fà á ni – èèyàn ò gbọdọ̀ jẹ ata rodo tútù kí nǹkan má ṣe ni. Sùgbọ́n irọ́ ni o, ńṣe ni inú náà túbọ̀ ń le síi. Ó wá ń gbóná láti oókan àyà mi dé inú ikùn. Níbi tí mo ti ń gbìyànjú oríṣiríṣi nǹkan ni mo ti ṣàkíyèsí pé bí mo ṣe ń mumi, gbogbo ibi tí omi náà bá kàn ń tù mí. Mo bẹ̀rẹ̀ síi mumi ṣùgbọ́n omi àmù mélòó ni mo fẹ́ mu? Nígbà tí ilẹ̀ mọ́ díẹ̀ ní mo rán alábàágbé mi ní òògùn ní ilé kẹta. Lóòótọ́, inú rírun ò sàjèji sí mi—mo ti ní ọgbẹ́ inú láti bíi ọdún márùn-ún sẹ́yìn—ṣùgbọ́n kò le tó báyìí rí. Èmi ni mo sì fà á. Ní bíi oṣù méjì sẹ́yìn ni mo lọ sí ilé ìwòsàn kan lágbègbè mi. Inú náà ni mo bá lọ. Lẹ́yìn àyẹ̀wò, dókítà ka àwọn nǹkan tí mi ò gbọdọ̀ jẹ mọ́. Ó ní kí n yẹra fún nǹkan díndín, mílíìkì, ọtí ẹlẹ́rìndòdò, ọsàn, nǹkan tútù (èyí tí a gbé sínú ẹ̀rọ amúǹkantutù), nǹkan gbígbóná àti nǹkan aláta. Kò sí èyí tí ó mú mi kọ hà bíi ti méjì ìkẹyìn. Ṣé oúnjẹ tútù tí kò ta ni kí n máa wá jẹ ni? Kí ọkàn máa rìn mí? “Oúnjẹ wo ni ẹ fẹ́ràn jù?” ni dókítà tún bèèrè. “Dòdò àti ẹ̀wà ni.” “Ṣé ẹ mọ̀ pé dòdò wà lára nǹkan díndín tí mo sọ? Tí ẹ bá máa jẹ̀wà náà, ẹ má fi epo síi.”. Nibi ni mo ti sọ lọ́kàn mi pé ara ń dun dókítà. Lóòótọ́ mo dúró gbọ́ ọ̀rọ̀ tí wọ́n ń sọ, ṣùgbọ́n ọkàn mi ti kúrò níbẹ. Nígbà tí wọ́n ṣetán, mo lọ sí ilé òògùn láti gba àwọn òògùn tí wọ́n kọ fún mi, mo sì gba ilé lọ. Alẹ́ àná ni mo se ẹ̀wà kan tí ó fọ́ dáadáa, mo sì dín atarodo tí àlùbọ́sà já orí rẹ̀ síi pẹ̀lú epo; ó ń ta sánsán. Dòdò náà ò gbẹ́yìn. Ǹjẹ́ irú ẹ̀wà yìí ṣeé jẹ ní tútù bí mo bá ti ẹ̀ rántí ìkìlọ dókítà? Mo jókòó sí orí rọ́ọ̀gì, mo wá wọ́ oúnjẹ náà mọ́dọ̀. Nígbà tí mo jẹ ẹ́ tán, mo tún pọ́n abọ́ lá. Lẹ́yìn náà ni mo fẹ̀gbẹ́ lelẹ̀ tí mo nawọ́ gán ẹ̀rọ ìbánisọ̀rọ̀ mi lórí tábìlì. Orí eré oníṣe tí mò ń wò ni orun ti gbé mi lọ.. Lẹ́yìn ìṣẹ̀lẹ̀ yìí, mo pinnu lọ́kàn ara mi pé n ó máa dín oúnjẹ gbígbóná àti aláta kú. Iná èsìsì kìí jóni lẹ́ẹ̀mejì. Ṣùgbọ́n kí n tó ṣe bẹ́ẹ̀, mo gbọ́dọ̀ kọ́kọ́ fi ata tí ó kù jẹ́ èkuru ìyá Bíọ́dún—ó ti ń wù mí jẹ tipẹ́. Khadijah Ọlájùmọ̀kẹ́ Kọ́lápọ̀ jẹ́ akẹ́kọ̀ọ́ ní ẹ̀ka ẹ̀kọ́ tí a ti ń kọ́ nípa ilé kíkọ́ ní ilé ẹ̀kọ́ gíga fáfitì Ìbàdàn. Ìlú Ìsẹ́yìn ni ó dàgbà sí, èyí sì kún ara nǹkan tí ó jẹ́ kí ìfẹ́ àṣà Yorùbá rinlẹ̀ ní ọkàn rẹ̀. Ó máa ń kọ ìtàn ní èdè Yorùbá àti èdè gẹ̀ẹ́sì. Ó sì fẹ́ràn láti máa jẹ dòdò. Àṣẹ lóri àwòrán ojú ìwé yìí jẹ́ ti Sarah Khan.", "category": "Àpilẹ̀kọ"}
{"url": "https://atelewo.org/iwa-lewa-adesina-ajala/", "headline": "Ìwà l’ẹwà | Adéṣínà Àjàlá", "content": "Adéṣínà Àjàlá kọ́ ẹ̀kọ́ ìṣègùn òyìnbó ní fáfitì Ládókè Akíntọ́lá ti ìlú Ògbómọ̀ṣọ́. Àwọn isẹ́ lítírésọ̀ rẹ̀ ti jáde ní Nantygreens, Parousia, Praxis, AFAS Review, Eboquills, The Shallow Tales Review, Heart of Flesh, The Wild Word, The Quills, Arts-Muse Fair àti ní ibòmíràn. Adéṣínà wà ní Twitter àti Instagram ní: @adesina_ajala.", "category": "Àṣàyàn Olóòtú"}
{"url": "https://atelewo.org/ki-akoni-to-di-akoni-akinrinade-funminiyi-isaac/", "headline": "Kí Akọni Tó Di Akọni | Akínrìnádé Fúnminíyì Isaac", "content": "Akínrìnádé Fúnminíyì Isaac jé omo bíbí ìlú Modákéké ní ìpínlè Ọ̀sun. Ó jáde ní ilé ìwè gíga ti Ọbáfémi Awólọ́wọ̀ ní ìlú Ilé-Ifẹ̀. Ó féràn láti máa kọ ewì àti láti máa kàwé", "category": "Àṣàyàn Olóòtú"}
{"url": "https://atelewo.org/enikan-o-laye-ati-ewi-miran-oladejo-hammed-o/", "headline": "Ẹnìkan Ò Layé àti ewì míràn | Ọládẹ̀jọ Hammed Ọ́", "content": "Ọládẹ̀jọ Hammed Ọ́. jẹ́ ọmọ bíbí Ifọ́n Ọ̀sun, ní Ìpínlẹ̀ Ọ̀sun. Ó jẹ́ akẹ́kọ̀ọ́ ní Fáṣitì Ọbáfẹ́mi Awólọ́wọ̀, Ilé-Ifẹ̀.", "category": "Àṣàyàn Olóòtú"}
{"url": "https://atelewo.org/e-bowo-fagba-arasi-kamaldeen-moyosore/", "headline": "Ẹ Bọ̀wọ̀ F’ágbà Àti Ewì Míràn|Àrásí Kamaldeen Moyọ̀sọ́rẹ", "content": "“Ajá tó r’ólówó ẹ̀ rojú, kín ní ó f’ólówó è se kò tié yé mi.” —Éégunmọgají Àyìnlá Ọmọwúrà. Ìrírí kí lọmọdé ní, ìmọ̀ kí lọmọdé mọ̀? Ẹ bọ̀wọ̀ f’ágbà. Sebí ẹnu àgbà l’obìí gbó sí. Àgbà níí t’ọgbọ́n láì gba kọ́bọ̀, òun náà ní ta ìrírí Láì gba aṣọ kànkan lówó ọmọ. Ìwọ ọmọ tóo y’írùn Pàkà, tóo lẹ́nu àgbà ń rùn, ǹjẹ́ o ti fọ eyín-ìn rẹ mọ́ Tónítóní, torí ìdúró sinsin kò sí fún ìdàgbàsókè. Ìwọ náà yóò dàgbà, ìwọ náà yóò darúgbó, lónìí kọ́ o, Sùgbón ní ọjọ́ ọ̀la. Ìwọ ọmọ tóo rí àgbàlagbà rojú, Ọgbọ́n kí lo tíì f’ojú rẹ rí, èèmọ̀ kí lo ti fi ojú rẹ kàn? Ǹjẹ́ o ní ànfààní láti fi ojú rẹ gán-ánní ojú àgbà tó jìn? Ǹjẹ́ o ní ànfààní láti fi ojú rẹ gán-ánní ẹ̀yìn àgbà tó tè? Mọ̀ rò wípé ìrírí ló jin ojú àgbà. Mọ̀ rò wípé iṣẹ́ ló mú Èyìn àgbà tẹ̀. Ọmọdé tó gbọ́rọ̀ s’ágbà lẹ́nu Lónìí, níí di àgbà gidi lọ́la; èyí tí ò gbọ́, á di ẹni ìranù. Ǹjẹ́ o ti gbọ́ pé ède Yorùbá ti ń di omi à mú sinwọ́? Ǹjẹ́ o ti gbọ́ pé ède Yorùbá ti ń di omi à mú f’ọsẹ̀? Lóòótọ́ la rẹwà lásà, lótitọ́ la rẹwà n’íse. Sùgbọ́n Ǹjẹ́ a rẹwà ní ìsesí sí ède wa bí? Ǹjẹ́ a rẹwà ní ìsesí sí ède wà, Yorùbá? Èdè tí a sọnù bí òkò, tí a mú òmíràn gẹ́gẹ́ bíi fàdákà. Èdè tí a gbé sọnù bí ibi ọmọ, tí ó di ohun àíjírí bíi Èèpo ẹ̀gúsí. Gẹ̀ẹ́sì, mo kí ọ kú àseyọrí! O kó wa lérù, O sì tún kó wa lénìyàn pẹ̀lú. Mo kúkú kí ọ kúusé, Fún èdè rẹ tí ó sọ ẹ̀ẹ̀kẹ́ Yorùbá di iléègbé, tí o sọ ẹnu Ọmọ Odùduwà di ohun ibùsùn. Mo kí ọ dáradára. Mo pe gbogbo ọmọ Yorùbá àtàtà tó wà ní àgbáyé Pátá: mo pè yín nílé Ifẹ̀, ìlú Odùduwà, níbi t’ómi Yorùbá ti sàn wá. Mo pè yín ní ìlú Ìbàdàn, Ìlú Àjàyí Ògbórí ẹfòn sá fìlafìla, ní ìlú Basọ̀run Ògúnmọ́lá, alágbàlá jáyàjayà. Mo pè yín ní Ìsẹ́yìn, ilú Ẹbẹdí, ilú òkè mẹ́ẹrin ọ̀tọ̀ọ̀tọ̀: Atamáfọn, Olúòfì, Ẹyinjùẹ́, àti Ẹbẹdí tó tóbi jù láàrín wọn. Mo pè yín l’Ògbómọ̀ṣọ́ níbi wọ́n tíí jẹkà kí wọ́n tó mùkọ Yangan. Mo pè yín, ẹ̀yin ọmọ Yorùbá ní tilé-toko: Mo pè yín ní Ìjẹ̀bú. Mo pè yín ní Ìjẹ̀sà. Mo pè yín L’Èkòó arómi sá lẹ̀gbẹlẹ̀gbẹ. Mo pè yín lókè òkun Gbogbo: Mo pè yín l’Amẹ́ríkà. Mo pè yín ní ilú ọba Bìnrin nì, níbi tí èdè Gẹ̀ẹ́sì ti sẹ̀ wá. Mo pè yín ní Ilẹ̀ asálẹ̀ gbogbo. Mo pè yín ní Índíà. Mo pè yín ní Gbogbo ilè Faransé kááfàtà, tó fi mọ́ Tógò, àti orílè-èdè Benin pẹ̀lú. Mo pè yín ní gbogbo ìhà àgbánlá ayé pátápátá, Tí ẹ wà tí ẹ ti ń ṣe oge, ọ̀ṣọ́, àti gbogbo oríire tí ẹ̀dá Ọmọ Ádámọ̀ ń se, pé kí ẹ yéé ta èdè Yorùbá dànù Bíi ọfà, pé kí ó lọ pe ikú ara rẹ̀ wálé. Pé kí ẹ yéé dá iná Sun igi àràbà Yorùbá tí ẹ̀ ń gbin ti ìrókò òmíràn. Pé Kí ẹ yéé gba ẹwà Yorùbá kúrò lójú àwọn ògo wẹẹrẹ Òla pèlú igi, fún èdè àtọ̀únrìnwá. Mo pè yín, gbogbo Ọmọ káàárọ̀ oòjíire, pé kí á bẹ̀rẹ̀ láti máa gbé èdè wa Lárugẹ ní gúsù, àti ní àríwá, ní ìyọ oòrùn, àti ìwọ̀ oòrùn Gbogbo àgbáyé pátápátá. Kí á kọ́ àwọn ọmọ wa ní Èkọ́ ède Yorùbá láti oríi ‘a’ dé oríi ‘y’. Ọmọ Yorùbá, E máse jẹ́ kí èdè wa kó sọnù bí òkò, kó di abẹ́rẹ́ tó kó Sókun. Kí á sì má gbàgbé òwe àgbà tó sọ pé “Ohun tí a Bá fi s’ílẹ̀ lẹnu ewúrẹ́ ń tó”. Ẹ jẹ́ kí á gbé èdè wa lárugẹ. Àrásí Kamaldeen Moyọ̀sọ́rẹ jẹ́ ọmọ bíbí Òkẹ̀-Ògùn, ní Ìlú Isẹ́yìn. Ó jẹ́ ẹni tó máa ń kọ ewì ní èdè Yorùbá, àti Gẹ̀ẹ́sì. Àwọn ewì rẹ̀ a máa dá lé lórii àsìkò, ìdàgbàsókè, èrè ogun, ìfẹ́, àti bẹ́ẹ̀ bẹ́ẹ̀ lọ.", "category": "Ewì"}
{"url": "https://atelewo.org/eni-ija-o-ba-ganiyu-saheed-isola/", "headline": "Ẹni Ìjà Ò Bá |Gàníyù Saheed Ìṣọ̀lá", "content": "Ọmọ bíbí ìlú Ifón ni Abíọ́dún; ó sì fẹ́ràn ìlú rẹ̀ púpọ̀. Ọkàn ò jọ̀kan ẹ̀bùn ni Olódùmarè fi jíǹkí Abíọdún. Orí rẹ pé púpò; ó ní ìtẹríba; ó ní òtítọ; sọ̀rọsọ̀rọ̀ tó ní àgbékalè sì ni pẹ̀lú. Èyí tó jọjú jù nínú àwọn ẹ̀bùn tí Olódùmarè jogún fún Abíọ́dún ni wípé ó má ń róye ọjọ iwájú. A leè pe Abíọ́dún ni ọmọ ga, ẹsẹ̀ gún-ùn. Ó món lára fò bíi ọ̀lẹ̀lẹ̀ ààwẹ̀. Bí wón bá ní ẹni tí obìnrin kò lọnà tí ó bú sẹkún pé bí eléyìí ò bá jẹ ọkọ ẹni, a sì jẹ àlè ẹni, Abíọ́dún ni wón ń bá wí. Bí ó tilè jẹ wípé àwọn òbí rẹ̀ kò kàwé, inú n wọn a máa dùn wípé àwọn ní ọmọ tí ó gbájú mó ẹ̀kọ. Àríyangàn ni Abíọ́dún jẹ fún àwọn òbí rẹ̀. Nínú gbogbo àwọn àjọ tí kò rọ̀gbọ̀kú lé ìjọba tí Abíọ́dún ti jẹ ọmọ ẹgbẹ, Yàgò Fún Ìdá Ẹ̀mí Ara Ẹni Légbodò ni ààyò rẹ. Kò sí ìdí méjì fún eléyìí ju bí àṣà igbá èmi ara ẹni ti ṣe wọ́pọ̀ láàrin àwọn akẹkọ̀ọ́ àti gbogbo ènìyàn lọ. Abíọdún, bóyá nítorí akitiyan rẹ nínú àjọ náà tàbí nítorí pé Ó mọ ọ̀rọ̀ sọ, ni wón fi jẹ abẹnugan Àjọ Yàgò Fún Ìdá Ẹ̀mí Ara Ẹni Légbodò. Ó ní ìgbàgbọ́ wípé kò sí ìṣòro kankan tí kò ní ojútùú. Fún ìdí èyí, Abíọ́dún má ń gbógun ọ̀rọ̀ ti gbigba èmí ara ẹni nítorí ìṣòro. Bí Abíọ́dún bá rí ẹni tí ó ń ronú àròkàn, ó má ń sọ fún wọn wípé ‘Ojo ni ìṣòro ṣùgbón akoni ni ìwọ. Ìṣòro kò báà ga bíi Òkè Olúmo, kọjú síi kí o sì borí ẹ̀.’ Oríṣiríṣi àmì ẹ̀yẹ ni Abíọ́dún tí gbà fún ìṣe takuntakun tí ó ń ṣe. Ọ̀pọ̀lọpọ̀ gbàgbọ́ wípé ọ̀pọ̀ èmi ni Abíọ́dún tí gbàlà pẹ̀lú gbígbé ogun ti ìṣekú pa ara ẹni. Ní òwúrò kùtùkùtù Ọjọ́ Ìsinmi kan, aago ìléwọ́ Abíọ́dún dún. Ìyá rẹ lọ́ ń pèé láti sọ fún-un wípé àwọn ti gbé bàbá rẹ dé Ilé Ìwòsàn Ọbáfẹ́mi Awólọ́wò. Láàrin ìṣéjú àáyá, Abíọ́dún ti dé ilé ìwòsàn náà, ó sì béèrè dókítà tí ó ń tọ́jú baba rẹ̀. Dókítà Johnson tí ń dúró de Abíọ́dún láti ṣàlàyé ohun tí ń ṣe baba rẹ̀ fún-un. Bẹ́ẹ̀ ni àwọn ẹbí ń dúró de Abíọ́dún láti ṣe ògbufọ̀ ohun tí Dókítà Johnson bá sọ fún-un. Òun nìkan ló kúkú gbọ́ Gẹ̀ẹ́sì nínú gbogbo wọn. ‘Mr Abbey, your dad’s heart has stopped functioning well and he needs to be operated as a matter of urgency. The only problem now is you have to fly him to India for the surgery and that will cost at least one million Naira.’ Dókítà Johnson sọ fún Abíọ́dún. Dókítà féè má tíì sọ̀rọ̀ tán tí Abíọ́dún fi bú sẹ́kún. Bí Ìyá Abíọ́dún ṣe rí omijé lójú Abíọ́dún nígbà tí òun jáde kúrò lọ́dọ̀ Dókítà Johnson, ó mò wípé omí ti pọ̀ ju ọkà lọ. ‘Ṣé wón ní ọkọ mi á kú ní?’ Ìyá Abíọ́dún bi Abíọ́dún léèrè. ‘Rárá, ìyá mi. Wọ́n ní a nílò mílíònù mẹ́wàá fún iṣẹ́ abẹ ní òkè òkun.’ Abíọ́dún fèsì. Èsì tí Abíọ́dún fún ìyá rẹ kò yàtọ̀ sí ìtúfọ̀ fún ìyá Abíọ́dún nítorí pé kò sí ibi tí wó n ti máa rí mílíònù kan gan bèlèǹtàsé mílíònù méwàá. Ìbànújẹ́ bá dórí àgbà kodò. Bàbá Abíọ́dún wà lórí ìdùbúlẹ̀ àìsàn; ìyá reè síì wá nínú Ìbànújẹ́ tóún wa ẹkún mu bíi omi. Kódà, Ìyá Abíọ́dún ti pinu láti jẹ májẹ̀lé tí Bàbá Abíọ́dún bá fi lè kú bó tilẹ̀ jẹ́ pé kò mò wípé Abíọ́dún gbọ́ ìpinu òun níbi tí òun ti ń dáásọ̀. Gẹ́gẹ́ bí ikú omi ṣe má ń pa àwọn òmùwè tí ikú ogun síì má ń pa àwọn jagunjagun, ikú ìrèwèsì ọkàn ló sáábà má ń pa àwọn asọ̀rọ̀ ìwúrí. Ìrònú àìsówó láti tọ́ju bàbá kò tó ìrònú àìrẹ́ni seni ní pẹ̀lẹ́ tàbí fúnni ní kóríyá fún Abíọ́dún. Ìrèwèsì báa títí tí òun gan pẹ̀lú fi pinu láti jẹ májẹ̀lé. Ó gbàgbọ́ wípé kò sí ohun tí òun ń dúró ṣe láyé tí ìyá àti bàbá òun bá fi le kú. Abíọ́dún gbéra; ó gba ọ̀dọ̀ àwọn tóún ta òògùn ìfínko lọ. Ó béèrè fún sínáípà ike kan. Ẹnikẹ́ni kò bi Abíọ́dún léèrè ohun tí ó fẹ́ fi sínáípà ṣe bí ó tilẹ̀ jẹ́ pé kò kí ń ṣe àgbẹ̀ nítorí pé kò sí ẹni tí ó leè rò wípé Abíọ́dún, abẹnugan Àjọ Yàgò Fún Ìdá Ẹ̀mí Ara Ẹni Légbodò, leè gbèrò láti pa ara rẹ̀. Bí Abíọ́dún ṣe yọ owó jáde lápó, ìwé pélébé kan jábọ́ sílẹ̀ ṣùgbón Abíọ́dún kò mò rárá. Bí ó ṣe ń lọ́ ní ẹni tí ó ta sínáípà fun-un rí ìwé náà, ó ṣì mú-un. Nígbà tí ó síi wò, ìwé náà káà wípé ‘Mo ko ìwé yìí láti jẹ́ kí gbogbo ayé mò wípé èmi ni mo gba èmí ara mi. Ó wuni ká jẹran pẹ́ lénu ṣùgbón òhùnfà ọ̀fun ò jẹ́. Mó gbìyànjú láti má ro àròkàn ṣùgbón mi ò ní inú à kọ́rọ̀ sí. Bóyá tí mo bá rí ẹni pẹ̀tù sí mi lọ́kàn ni, mi ò bá tí gbẹ̀mí ara mìi. Ó dìgbà!’ Bàbá olóògùn ìfínko fi ariwo ta. Ó bẹ àwọn ará àdúgbò láti bá òun lé Abíọ́dún mú kí ó má báà gba èmi ara rẹ̀. Kíá, wón ti lé Abíọ́dún mú; wón sì sóó lápá lẹ́sẹ̀ bíi wèrè. Ohun kan soso tí Abíọ́dún ń kígbe ni ‘Ẹ jẹ́ kí n pa ara mi.’ Bí ó tilè jẹ́ pé kò sí ẹni tí ó mo ìrìn àjò Abíọ́dún, Ìyá Abíọ́dún ń retí kí ó dé láti wá gbọ́ ìròyìn ayọ̀ tí àjọ tí kò rọ̀gbọ̀kú lé ìjọba kan, Ìlera Lọrọ̀, mú wá fún Bàbá Abíọ́dún. Ìlera Lọrọ̀ ti san owó ìtọ́jú Bàbá Abíọ́dún àti aláìsàn mésàn-án mìíràn, àjọ náà sì ti ń ṣe àbójútó ìtọ́jú wọn. Inú ìdùnnú yìí ni ìròyìn wípé Abíọ́dún ti fẹ́ pa ara rẹ̀ ti bá Ìyá Abíọ́dún. Ó sáré tẹ̀lé àwọn tí ó wá fún-un ní ìròyìn náà lọ sí ibi tí Abíọ́dún wà, ó sì sọ fún-un wípé ara bàbá reè ti yá. Ìyá Abíọ́dún dúpẹ́ lọ́wọ́ àwọn tí kò jẹ́ kí òun ṣòfò ọmọ; òun àti Abíọ́dún síì gba ilé lọ. Nígbà tí wón dé ilé, Abíọ́dún ní òun kò gbàgbọ́ wípé ìṣòro kan leè sọ òun di ọ̀daràn tóún ronú ikú àtọwọ́dá. Ó ní òun ṣẹ̀ṣẹ̀ gbà ni wípé ẹni ìjà ò bá lóún pe ara rẹ̀ l’ókùnrin. Ó dìde sókè; ó fi ọwọ́ sọ̀yà; ó ní: Àsìkò titó fún mi láti polongo fáyé wípé kò sí ẹni tí ó kọjá àdánwò. Àti pé àdánwò a máa ju agbára ẹni lọ. Fún ìdí èyí, ojúṣe gbogbo wa ni lati jẹ́ alábòójútó àwọn ará àti ọ̀rẹ́ wa. Bí a bá rí ẹni tóún ká gúọ́-gúọ́ kiri, ẹ jẹ́ kí á súnmón irú wọn. Bí a bá rí ẹni tóún kárí bọnú, ẹ jẹ́ ká pẹ̀tù síwọn lọ́kàn. Báyìí ni a ṣe leè dẹ́kún ìwa gbígba èmi ara ẹni. Akẹ́kọ̀ọ́ gboyè nínú èdè Gẹ̀ẹ́sì ní Ifásitì Ọbáfẹ́mi Awólọ́wọ̀, Gàníyù Saheed Ìṣọ̀lá jẹ́ ẹni tí ó fẹ́ràn gbígbé àṣà àti ìṣe Yorùbá lárugẹ.", "category": "Àpilẹ̀kọ"}
{"url": "https://atelewo.org/coro-lo-poju-koro-je-ati-ewi-miran-huswat-lawal/", "headline": "Coro ló pojú kòró jẹ àti ewì míràn|Huswat Lawal", "content": "Ọmọ bíbí ìlú Ṣakí ògún ọ̀ rọkin ní Huswat Lawal. Ọ sí jé ọmọ akẹ́kọ̀ọ́ fàfitì Ládòkè Akíntọ́lá (LAUTECH). Ó jẹ́ ẹni tí ó fẹ́ràn ède Yorùbá púpò.", "category": "Àṣàyàn Olóòtú"}
{"url": "https://atelewo.org/ewi-ni-iranti-faleti-isola-ati-okediji/", "headline": "Ewì ní ìrántí Adébáyọ̀ Fálétí, Akínwùmí Ìṣọ̀lá, àti Ọládẹ̀jọ Òkédìjí |Kọ́dáolú Tolúlọpẹ́", "content": "Láti ọwọ́ Omidan Kọ́dáolú Tolúlọpẹ́ (Apálará).Akẹ́kọ̀ọ́ àti Olùkọ́ èdè Yorùbá ni Ifásitì Ìbàdán.", "category": "Àpilẹ̀kọ"}
{"url": "https://atelewo.org/nipa-wiwa-ati-ninu-ofo-ati-ewi-miran-awosusi-oluwabukunmi-abrahamu/", "headline": "Nípa wíwà àti nínú Òfo àti ewì míràn | Awósùsì, Olúwábùkúnmí Abrahamu", "content": "Awósùsì, Olúwábùkúnmí Abrahamu, jẹ ọmọ ile-ẹkọ gíga tí unifásítì ti ilè ni Ìbàdàn. Ni ipele ìkẹta. Tí ọ sí n ká nípa ìtàn. Oríṣiríṣi ewì ati àpilẹ̀kọ rẹ ní èdè gẹ̀ẹ́sì ní a tí tẹ jade ní orílẹ̀-èdè Nàìjíríà àti ọkẹ òkun. Ọ fẹ láti máa kà D.O Fágúnwà pẹlu iyán gidigidi.", "category": "Aáyan ògbufọ̀"}
{"url": "https://atelewo.org/egbirin-salawu-olajide/", "headline": "Egbìrìn | Salawu Ọlájídé", "content": "Salawu Olajide ń gbé Ilé-Ifè. A lè kà nípa àwọn iṣẹ́ rẹ̀ míràn lórí Salt Hill, Glass, Rattle, New Orleans Review, Soul-Lit, Saraba, Praxis Magazine, Transition, The Mantle àti bẹ́ẹ̀ bẹ́ẹ̀ lọ.", "category": "Ewì"}
{"url": "https://atelewo.org/akewi-ati-ewi-miran-%e1%b9%a3egun-%e1%b9%a3oetan/", "headline": "Akéwì Àti Ewì Míràn | Ṣégun Ṣóẹ̀tán", "content": "Ọmọ bíbí ìlú Abẹòkúta ni Ọ̀mọ̀wé Ṣégun Ṣóẹ̀tán í ṣe. Ó jẹ́ olùkọ́ àṣà àtí lítíréṣọ̀ Áfíríkà ní fáfitì ti Pennsylvania ní orílẹ̀-èdè Amẹ̀ríkà. Ó ti ṣiṣẹ́ olùkọ́ ní fáfitì Ìbàdàn sẹ́yìn kí ó tó dí akẹ́kọ́ọ̀ ní Fáfitì ti Winsconsin-Madison níbi tí ó tí kàwé gboyé àgbà (PhD). Ọmọwé Ṣóẹ̀tán tí kọ àwọn ìwé lítíréṣọ̀ Yorùbá bíi: Oyin Inú Àpáta, Eré Orí-Igi, àtí Eré- Egéle. Akéwì àti ayàwòrán ní i ṣe pẹ̀lú.", "category": "Àpilẹ̀kọ"}
{"url": "https://atelewo.org/%e1%b8%b1ikoro-ewuro-ati-awon-ewi-meji-miran/", "headline": "Ḱíkorò Ewúro àti Àwọn Ewì Méjì Míràn |Ìyanuolúwa Adénlé", "content": "Ìyanuolúwa Adénlé jẹ́ akéwì àti olùkọ̀tàn tí ó wá láti ìpínlẹ̀ Òsun ní orílẹ̀-èdè Nàìjíríà. Ó jẹ́ akéwì tí ó ti kọ onírúurú ewì ní èdè Gẹ̀ẹ́sì, èyí tí wọ́n sì ti hàn (tàbí tí ó kù díẹ̀ kí wọ́n hàn) ní Kalahari Review, Africanwriter, Empty Mirror, The Hellebore, Onejacar àti bẹ́ẹ̀ bẹ́ẹ̀ lọ. Ó máa ń se àgbéyẹ̀wò àwọn ohun tí ó ń lọ nínú àwùjọ tí ó wà.", "category": "Àpilẹ̀kọ"}
{"url": "https://atelewo.org/akojopo/", "headline": "Ìlànà fún Ìgbàwọlé: Àtẹ̀jáde Àtẹ́lẹwọ́ Apá kejì", "content": "A dúpẹ́ fún àwọn ohun tí ẹ fi ṣowọ́ sí wa fun àtẹ̀jade Kínní. Àtẹ̀jade kejì yíò jẹ́ ìfisorí fún àwọn àgbà oǹkọ̀wé mẹ́ta tí wọ́n papòdà láì pẹ́ yìí. Àwọn ni Alàgbà Adébáyọ Fálétí, Òjọgbọ́n Akínwùmí Ìsọ̀lá, áti Olóyè Ọládẹ̀jọ Òkédìjí. A ń fẹ́ ewì, ìtàn, àti ọ̀rọ̀ àpilẹ̀kọ ni èdè Yorùbá. Wọn lé je ìfisorí fún èyíkéyìí nínú àwọn tí a dárúkọ wọ̀nyí, wón sì lé dá lórí ohun míràn. Ohun tí ó jẹ wá lógún ni ẹwà èdè àti ìgbé lárugẹ àṣà àti èdè Yorùbá. A sì tún ń fẹ́ àwọn àwòrán, aáyan ògbufọ̀, àti rìfíù ìwé lóríṣiríṣi. Gbogbo ohun tí ẹ bá fi ṣowọ́ gbọ́dọ̀ wà ní èdè Yorùbá. Ẹ le ri ẹ̀rọ ìṣàmì s’édè ní bí – http://blog.yorubaname.com/keyboards/ Ẹnikẹ́ni (àgbà, ọmọdé, ọkùnrin, àti obìnrin) ni ó lè fi èyíkéyìí nínú àwọn tí a dárúkọ wọ̀nyí ṣowọ́ sì wá. Ẹ fi wọ́n ṣowọ́ sì atelewo.org@gmail.com December 21 ni a yíò ká ṣẹ̀ ètò ìgbàwọlé yìí nílẹ̀.", "category": "Àṣàyàn Olóòtú"}
{"url": "https://atelewo.org/oro-olootu-itowo-akojopo-atelewo/", "headline": "Ọ̀rọ̀ Olóòtú: Ìtọ́wò Àkójọpọ̀ Àtẹ́lẹwọ́", "content": "Nípa akitiyan wá láti ṣe àtẹ̀jade àwọn oǹkọ̀wé titun ni a ṣe bere Àkójọpọ̀ àwọn ìtàn, ewì, àti àwòrán Ọlọ́dọdún. Nínú ọ̀rọ̀ ìṣáájú fún ìwé ‘Adéjọké ará Ìjílèje—Àkójọpọ̀ ìtàn kéékèèké Adébáyọ Fálétí,’ Òjọgbọ́n Ọlátúndé O. Ọlátúnjí kọ wípé: “Àwọn ọmọdé ni Adébáyọ Fálétí fi perí àwọn ìtàn tí a kójọ sínú ìwé yìí láti kó wọn lógbón. Nítorí ìdí èyí, mo fi ìwé yìí júbà gbogbo ọmọdé orílẹ̀ èdè yìí ní ìrètí pé wọn yóò ní ọgbọ́n tó yè kooro láti fi èdè abínibí wọn ṣe ohun àmúṣọgò gẹ́gẹ́ bí Adébáyọ Fálétí…” Ọdún 1980 ni Òjọgbọ́n Olatunji kọ àwọn àwọn ọ̀rọ̀ wónyìí. Láìsí àní-àní, ìdàgbàsókè kékeré kọ́ ni yóò ti dé bá àwọn tí Òjọgbọ́n náà pé ní ọmọdé nígbà náà. Wọn yóò ti da Bàbá àti Màmá. Àmọ́, ǹjẹ́ Ìtẹ̀síwájú púpò tí dé bá ìlò èdè Yorùbá láti ìgbà náà? Ìdáhùn sí ìbéèrè yìí ni o ṣokùnfà ìdásílè Ègbé Àtélewọ. Àwọn àfojúsùn wa jẹ́: 1. Láti pèṣè ibi tí àwọn akẹ́kọ̀ọ́ ati ọ̀dọ́ leé máa kopa pẹlú oríṣiríṣi ẹya aṣa àti ìṣe Yorùbá látàrí ìdíje, ẹ̀kọ́, ìfọ̀rọ̀jomítoro ọ̀rọ̀ ati ṣi ṣe ìpàdé déédé. 2. Láti ṣe àgbékalẹ̀ ibi tí a ti má ṣe àkọsílẹ̀ ati ìpamọ òye àṣà Yorùbá ìgbà àtẹ̀yìnwá àti láti máá lo ìmọ̀ ẹ̀rọ ìgbàlódé fún ìdàgbàsókè àṣà wa. 3. Tí ta àwọn èyàn jí sí ìfẹ́ lítíreṣọ̀ Yorùbá latàrí ṣiṣe ètò ìwé kíkà, jíjẹ kí ìwé lítíreṣọ̀ Yorùbá wà nlẹ̀ fún tità àti ṣíṣe àtẹ̀jade àwọn oǹkọ̀wé titun ní èdè Yorùbá. Nípa akitiyan wá láti ṣe àtẹ̀jade àwọn oǹkọ̀wé titun ni a ṣe bere Àkójọpọ̀ àwọn ìtàn, ewì, àti àwòrán Ọlọ́dọdún. A sì ń ṣe àtẹ̀jade àwọn oǹkọ̀wé lórí èrọ káyélujára. Ọdún méjì sẹ́yìn ni a tẹ Àkójọpọ̀ Kínní. Lénu ìgbà náà sì ìsinsìnyí, àwọn àgbà oǹkọ̀wé èdè Yorùbá mẹ́ta—Àwọn Alàgbà Adébáyọ Fálétí, Akínwùmí Ìsọ̀lá, áti Ọládèjọ Ọ̀kẹ́dìjí—ni wọ́n ti pa pò dà. (Kí Ọba òkè wo ilẹ̀ àti ọ̀nà tí wón fi sílè!) Àkójọpò wa ti ọdún yìí yóò ṣe àyẹ̀sí àwọn Bàbá wọ̀nyí. A sì ń gbára dì láti ṣe ìdíje ní orúkọ wọn. Ẹ kú ojú lọ́nà àwọn ètò wọ̀nyí! Títí da ìgbà náà, e tẹ́wọ́ gba ìpèsè kékeré yìí. Àwa la ó máa wá, èyin la ó sì máa bá! Ẹ kú àsìkò yìí! ÈGBÉ ÀTẸLEWÓ", "category": "Àṣàyàn Olóòtú"}
{"url": "https://atelewo.org/nitan-ki-o-to-tan-malik-adeniyi/", "headline": "Nítàn kí o tó tán | Malik Adéníyì", "content": "Nítàn kí o tó tán ọ̀rẹ́ miFi ìtàn sílẹ̀ fún àwọn àrọ́mọdọ́mọ rẹKí wọ́n le máa rántí rẹ nínú ìwé ìtàn. Malik Adéníyì (RMA) kọ ewì yìí ránṣẹ́ láti ìlú Ìbàdàn.", "category": "Ewì"}
